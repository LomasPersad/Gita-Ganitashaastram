["\nधृतराष्ट्र उवाच  धर्मक्षेत्रे कुरुक्षेत्रे समवेता युयुत्सवः  मामकाः पाण्डवाश्चैव किमकुर्वत सञ्जय     \n", "\nसञ्जय उवाच  दृष्ट्वा तु पाण्डवानीकं व्यूढं दुर्योधनस्तदा  आचार्यमुपसङ्गम्य राजा वचनमब्रवीत्      \n", "\nपश्यैतां पाण्डुपुत्राणामाचार्य महतीं चमूम्  व्यूढां द्रुपदपुत्रेण तव शिष्येण धीमता      \n", "\nअत्र शूरा महेष्वासा भीमार्जुनसमा युधि  युयुधानो विराटश्च द्रुपदश्च महारथ:      धृष्टकेतुश्चेकितान: काशिराजश्च वीर्यवान्  पुरुजित्कुन्तिभोजश्च शैब्यश्च नरपुङ्गव:      युधामन्युश्च विक्रान्त उत्तमौजाश्च वीर्यवान्  सौभद्रो द्रौपदेयाश्च सर्व एव महारथा:      \n", "\nअस्माकं तु विशिष्टा ये तान्निबोध द्विजोत्तम  नायका मम सैन्यस्य संज्ञार्थं तान्ब्रवीमि ते      \n", "\nभवान्भीष्मश्च कर्णश्च कृपश्च समितिञ्जय:  अश्वत्थामा विकर्णश्च सौमदत्तिस्तथैव च      \n", "\nअन्ये च बहव: शूरा मदर्थे त्यक्तजीविता:  नानाशस्त्रप्रहरणा: सर्वे युद्धविशारदा:      \n", "\nअपर्याप्तं तदस्माकं बलं भीष्माभिरक्षितम्  पर्याप्तं त्विदमेतेषां बलं भीमाभिरक्षितम्      \n", "\nअयनेषु च सर्वेषु यथाभागमवस्थिता:  भीष्ममेवाभिरक्षन्तु भवन्त: सर्व एव हि      \n", "\nतस्य सञ्जनयन्हर्षं कुरुवृद्ध: पितामह:  सिंहनादं विनद्योच्चै: शङ्खं दध्मौ प्रतापवान्      \n", "\nतत: शङ्खाश्च भेर्यश्च पणवानकगोमुखा:  सहसैवाभ्यहन्यन्त स शब्दस्तुमुलोऽभवत्      \n", "\nतत: श्वेतैर्हयैर्युक्ते महति स्यन्दने स्थितौ  माधव: पाण्डवश्चैव दिव्यौ शङ्खौ प्रदध्मतु:      \n", "\nपाञ्चजन्यं हृषीकेशो देवदत्तं धनञ्जय:  पौण्ड्रं दध्मौ महाशङ्खं भीमकर्मा वृकोदर:      \n", "\nअनन्तविजयं राजा कुन्तीपुत्रो युधिष्ठिर:  नकुल: सहदेवश्च सुघोषमणिपुष्पकौ      काश्यश्च परमेष्वास: शिखण्डी च महारथ:  धृष्टद्युम्नो विराटश्च सात्यकिश्चापराजित:      द्रुपदो द्रौपदेयाश्च सर्वश: पृथिवीपते  सौभद्रश्च महाबाहु: शङ्खान्दध्मु: पृथक् पृथक्      \n", "\nस घोषो धार्तराष्ट्राणां हृदयानि व्यदारयत्  नभश्च पृथिवीं चैव तुमुलोऽभ्यनुनादयन्      \n", "\nअथ व्यवस्थितान्दृष्ट्वा धार्तराष्ट्रान् कपिध्वज:  प्रवृत्ते शस्त्रसम्पाते धनुरुद्यम्य पाण्डव:     हृषीकेशं तदा वाक्यमिदमाह महीपते  \n", "\nअर्जुन उवाच  सेनयोरुभयोर्मध्ये रथं स्थापय मेऽच्युत      यावदेतान्निरीक्षेऽहं योद्धुकामानवस्थितान्  कैर्मया सह योद्धव्यमस्मिन् रणसमुद्यमे      \n", "\nयोत्स्यमानानवेक्षेऽहं य एतेऽत्र समागता:  धार्तराष्ट्रस्य दुर्बुद्धेर्युद्धे प्रियचिकीर्षव:      \n", "\nसञ्जय उवाच  एवमुक्तो हृषीकेशो गुडाकेशेन भारत  सेनयोरुभयोर्मध्ये स्थापयित्वा रथोत्तमम्      \n", "\nभीष्मद्रोणप्रमुखत: सर्वेषां च महीक्षिताम्  उवाच पार्थ पश्यैतान्समवेतान्कुरूनिति      \n", "\nतत्रापश्यत्स्थितान् पार्थ: पितृ नथ पितामहान्  आचार्यान्मातुलान्भ्रातृ न्पुत्रान्पौत्रान्सखींस्तथा      श्वशुरान्सुहृदश्चैव सेनयोरुभयोरपि  \n", "\nतान्समीक्ष्य स कौन्तेय: सर्वान्बन्धूनवस्थितान्      कृपया परयाविष्टो विषीदन्निदमब्रवीत्  \n", "\nअर्जुन उवाच  दृष्ट्वेमं स्वजनं कृष्ण युयुत्सुं समुपस्थितम्      सीदन्ति मम गात्राणि मुखं च परिशुष्यति  \n", "\nवेपथुश्च शरीरे मे रोमहर्षश्च जायते      गाण्डीवं स्रंसते हस्तात्त्वक्चै व परिदह्यते  न च शक्नोम्यवस्थातुं भ्रमतीव च मे मन:       निमित्तानि च पश्यामि विपरीतानि केशव  न च श्रेयोऽनुपश्यामि हत्वा स्वजनमाहवे      \n", "\nन काङ्क्षे विजयं कृष्ण न च राज्यं सुखानि च  किं नो राज्येन गोविन्द किं भोगैर्जीवितेन वा      येषामर्थे काङ्क्षितं नो राज्यं भोगा: सुखानि च  त इमेऽवस्थिता युद्धे प्राणांस्त्यक्त्वा धनानि च      \n", "\nआचार्या: पितर: पुत्रास्तथैव च पितामहा:  मातुला: श्वशुरा: पौत्रा: श्याला: सम्बन्धिनस्तथा       एतान्न हन्तुमिच्छामि घ्नतोऽपि मधुसूदन  अपि त्रैलोक्यराज्यस्य हेतो: किं नु महीकृते      \n", "\nनिहत्य धार्तराष्ट्रान्न: का प्रीति: स्याज्जनार्दन  पापमेवाश्रयेदस्मान्हत्वैतानाततायिन:        तस्मान्नार्हा वयं हन्तुं धार्तराष्ट्रान्स्वबान्धवान्  स्वजनं हि कथं हत्वा सुखिन: स्याम माधव      \n", "\nयद्यप्येते न पश्यन्ति लोभोपहतचेतस:  कुलक्षयकृतं दोषं मित्रद्रोहे च पातकम्      कथं न ज्ञेयमस्माभि: पापादस्मान्निवर्तितुम्  कुलक्षयकृतं दोषं प्रपश्यद्भिर्जनार्दन      \n", "\nकुलक्षये प्रणश्यन्ति कुलधर्मा: सनातना:  धर्मे नष्टे कुलं कृत्स्नमधर्मोऽभिभवत्युत      \n", "\nअधर्माभिभवात्कृष्ण प्रदुष्यन्ति कुलस्त्रिय:  स्त्रीषु दुष्टासु वार्ष्णेय जायते वर्णसङ्कर:      \n", "\nसङ्करो नरकायैव कुलघ्नानां कुलस्य च  पतन्ति पितरो ह्येषां लुप्तपिण्डोदकक्रिया:      \n", "\nदोषैरेतै: कुलघ्नानां वर्णसङ्करकारकै:  उत्साद्यन्ते जातिधर्मा: कुलधर्माश्च शाश्वता:      \n", "\nउत्सन्नकुलधर्माणां मनुष्याणां जनार्दन  नरकेऽनियतं वासो भवतीत्यनुशुश्रुम      \n", "\nअहो बत महत्पापं कर्तुं व्यवसिता वयम्  यद्राज्यसुखलोभेन हन्तुं स्वजनमुद्यता:      यदि मामप्रतीकारमशस्त्रं शस्त्रपाणय:  धार्तराष्ट्रा रणे हन्युस्तन्मे क्षेमतरं भवेत्      \n", "\nसञ्जय उवाच  एवमुक्त्वार्जुन: सङ्ख्ये रथोपस्थ उपाविशत्  विसृज्य सशरं चापं शोकसंविग्नमानस:      \n", "\nसञ्जय उवाच  तं तथा कृपयाविष्टमश्रुपूर्णाकुलेक्षणम्  विषीदन्तमिदं वाक्यमुवाच मधुसूदन:      \n", "\nश्रीभगवानुवाच  कुतस्त्वा कश्मलमिदं विषमे समुपस्थितम्  अनार्यजुष्टमस्वर्ग्यमकीर्तिकरमर्जुन      \n", "\nक्लैब्यं मा स्म गम: पार्थ नैतत्त्वय्युपपद्यते  क्षुद्रं हृदयदौर्बल्यं त्यक्त्वोत्तिष्ठ परन्तप      \n", "\nअर्जुन उवाच  कथं भीष्ममहं सङ्ख्ये द्रोणं च मधुसूदन  इषुभि: प्रतियोत्स्यामि पूजार्हावरिसूदन      \n", "\nगुरूनहत्वा हि महानुभावान्श्रेयो भोक्तुं भैक्ष्यमपीह लोके  हत्वार्थकामांस्तु गुरूनिहैवभुञ्जीय भोगान् रुधिरप्रदिग्धान्      \n", "\nन चैतद्विद्म: कतरन्नो गरीयोयद्वा जयेम यदि वा नो जयेयु:  यानेव हत्वा न जिजीविषामस्तेऽवस्थिता: प्रमुखे धार्तराष्ट्रा:      \n", "\nकार्पण्यदोषोपहतस्वभाव: पृच्छामि त्वां धर्मसम्मूढचेता:  यच्छ्रेय: स्यान्निश्चितं ब्रूहि तन्मेशिष्यस्तेऽहं शाधि मां त्वां प्रपन्नम्      \n", "\nन हि प्रपश्यामि ममापनुद्याद्यच्छोकमुच्छोषणमिन्द्रियाणाम्  अवाप्य भूमावसपत्नमृद्धंराज्यं सुराणामपि चाधिपत्यम्      \n", "\nसञ्जय उवाच  एवमुक्त्वा हृषीकेशं गुडाकेश: परन्तप  न योत्स्य इति गोविन्दमुक्त्वा तूष्णीं बभूव ह      \n", "\nतमुवाच हृषीकेश: प्रहसन्निव भारत  सेनयोरुभयोर्मध्ये विषीदन्तमिदं वच:      \n", "\nश्रीभगवानुवाच  अशोच्यानन्वशोचस्त्वं प्रज्ञावादांश्च भाषसे  गतासूनगतासूंश्च नानुशोचन्ति पण्डिता:      \n", "\nन त्वेवाहं जातु नासं न त्वं नेमे जनाधिपा  न चैव न भविष्याम: सर्वे वयमत: परम्      \n", "\nदेहिनोऽस्मिन्यथा देहे कौमारं यौवनं जरा  तथा देहान्तरप्राप्तिर्धीरस्तत्र न मुह्यति      \n", "\nमात्रास्पर्शास्तु कौन्तेय शीतोष्णसुखदु: खदा:  आगमापायिनोऽनित्यास्तांस्तितिक्षस्व भारत      \n", "\nयं हि न व्यथयन्त्येते पुरुषं पुरुषर्षभ  समदु:खसुखं धीरं सोऽमृतत्वाय कल्पते      \n", "\nनासतो विद्यते भावो नाभावो विद्यते सत:  उभयोरपि दृष्टोऽन्तस्त्वनयोस्तत्त्वदर्शिभि:      \n", "\nअविनाशि तु तद्विद्धि येन सर्वमिदं ततम्  विनाशमव्ययस्यास्य न कश्चित्कर्तुमर्हति      \n", "\nअन्तवन्त इमे देहा नित्यस्योक्ता: शरीरिण:  अनाशिनोऽप्रमेयस्य तस्माद्युध्यस्व भारत      \n", "\nय एनं वेत्ति हन्तारं यश्चैनं मन्यते हतम्  उभौ तौ न विजानीतो नायं हन्ति न हन्यते      \n", "\nन जायते म्रियते वा कदाचिनायं भूत्वा भविता वा न भूय:  अजो नित्य: शाश्वतोऽयं पुराणोन हन्यते हन्यमाने शरीरे      \n", "\nवेदाविनाशिनं नित्यं य एनमजमव्ययम्  कथं स पुरुष: पार्थ कं घातयति हन्ति कम्      \n", "\nवासांसि जीर्णानि यथा विहायनवानि गृह्णाति नरोऽपराणि  तथा शरीराणि विहाय जीर्णान्यन्यानि संयाति नवानि देही      \n", "\nनैनं छिन्दन्ति शस्त्राणि नैनं दहति पावक:  न चैनं क्लेदयन्त्यापो न शोषयति मारुत:      \n", "\nअच्छेद्योऽयमदाह्योऽयमक्लेद्योऽशोष्य एव च  नित्य: सर्वगत: स्थाणुरचलोऽयं सनातन:      \n", "\nअव्यक्तोऽयमचिन्त्योऽयमविकार्योऽयमुच्यते  तस्मादेवं विदित्वैनं नानुशोचितुमर्हसि      \n", "\nअथ चैनं नित्यजातं नित्यं वा मन्यसे मृतम्  तथापि त्वं महाबाहो नैवं शोचितुमर्हसि      \n", "\nजातस्य हि ध्रुवो मृत्युर्ध्रुवं जन्म मृतस्य च  तस्मादपरिहार्येऽर्थे न त्वं शोचितुमर्हसि      \n", "\nअव्यक्तादीनि भूतानि व्यक्तमध्यानि भारत  अव्यक्तनिधनान्येव तत्र का परिदेवना      \n", "\nआश्चर्यवत्पश्यति कश्चिदेनमाश्चर्यवद्वदति तथैव चान्य:  आश्चर्यवच्चैनमन्य: शृ्णोतिश्रुत्वाप्येनं वेद न चैव कश्चित्      \n", "\nदेही नित्यमवध्योऽयं देहे सर्वस्य भारत  तस्मात्सर्वाणि भूतानि न त्वं शोचितुमर्हसि      \n", "\nस्वधर्ममपि चावेक्ष्य न विकम्पितुमर्हसि  धर्म्याद्धि युद्धाच्छ्रेयोऽन्यत्क्षत्रियस्य न विद्यते      \n", "\nयदृच्छया चोपपन्नं स्वर्गद्वारमपावृतम्  सुखिन: क्षत्रिया: पार्थ लभन्ते युद्धमीदृशम्      \n", "\nअथ चेतत्त्वमिमं धर्म्यं संग्रामं न करिष्यसि  तत: स्वधर्मं कीर्तिं च हित्वा पापमवाप्स्यसि      \n", "\nअकीर्तिं चापि भूतानिकथयिष्यन्ति तेऽव्ययाम्  सम्भावितस्य चाकीर्तिर्मरणादतिरिच्यते      \n", "\nभयाद्रणादुपरतं मंस्यन्ते त्वां महारथा:  येषां च त्वं बहुमतो भूत्वा यास्यसि लाघवम्      \n", "\nअवाच्यवादांश्च बहून्वदिष्यन्ति तवाहिता:  निन्दन्तस्तव सामर्थ्यं ततो दु:खतरं नु किम्      \n", "\nहतो वा प्राप्स्यसि स्वर्गं जित्वा वा भोक्ष्यसे महीम्  तस्मादुत्तिष्ठ कौन्तेय युद्धाय कृतनिश्चय:      \n", "\nसुखदु:खे समे कृत्वा लाभालाभौ जयाजयौ  ततो युद्धाय युज्यस्व नैवं पापमवाप्स्यसि      \n", "\nएषा तेऽभिहिता साङ्ख्येबुद्धिर्योगे त्विमां शृणु  बुद्ध्या युक्तो यया पार्थकर्मबन्धं प्रहास्यसि      \n", "\nनेहाभिक्रमनाशोऽस्ति प्रत्यवायो न विद्यते  स्वल्पमप्यस्य धर्मस्य त्रायते महतो भयात्      \n", "\nव्यवसायात्मिका बुद्धिरेकेह कुरुनन्दन  बहुशाखा ह्यनन्ताश्च बुद्धयोऽव्यवसायिनाम्      \n", "\nयामिमां पुष्पितां वाचं प्रवदन्त्यविपश्चित:  वेदवादरता: पार्थ नान्यदस्तीति वादिन:      कामात्मान: स्वर्गपरा जन्मकर्मफलप्रदाम्  क्रियाविशेषबहुलां भोगैश्वर्यगतिं प्रति      \n", "\nभोगैश्वर्यप्रसक्तानां तयापहृतचेतसाम्  व्यवसायात्मिका बुद्धि: समाधौ न विधीयते      \n", "\nत्रैगुण्यविषया वेदा निस्त्रैगुण्यो भवार्जुन  निर्द्वन्द्वो नित्यसत्त्वस्थो निर्योगक्षेम आत्मवान्      \n", "\nयावानर्थ उदपाने सर्वत: सम्प्लुतोदके  तावान्सर्वेषु वेदेषु ब्राह्मणस्य विजानत:      \n", "\nकर्मण्येवाधिकारस्ते मा फलेषु कदाचन  मा कर्मफलहेतुर्भूर्मा ते सङ्गोऽस्त्वकर्मणि       \n", "\nयोगस्थ: कुरु कर्माणि सङ्गं त्यक्त्वा धनञ्जय  सिद्ध्यसिद्ध्यो: समो भूत्वा समत्वं योग उच्यते      \n", "\nदूरेण ह्यवरं कर्म बुद्धियोगाद्धनञ्जय  बुद्धौ शरणमन्विच्छ कृपणा: फलहेतव:      \n", "\nबुद्धियुक्तो जहातीह उभे सुकृतदुष्कृते  तस्माद्योगाय युज्यस्व योग: कर्मसु कौशलम्      \n", "\nकर्मजं बुद्धियुक्ता हि फलं त्यक्त्वा मनीषिण:  जन्मबन्धविनिर्मुक्ता: पदं गच्छन्त्यनामयम्      \n", "\nयदा ते मोहकलिलं बुद्धिर्व्यतितरिष्यति  तदा गन्तासि निर्वेदं श्रोतव्यस्य श्रुतस्य च      \n", "\nश्रुतिविप्रतिपन्ना ते यदा स्थास्यति निश्चला  समाधावचला बुद्धिस्तदा योगमवाप्स्यसि      \n", "\nअर्जुन उवाच  स्थितप्रज्ञस्य का भाषा समाधिस्थस्य केशव  स्थितधी: किं प्रभाषेत किमासीत व्रजेत किम्      \n", "\nश्रीभगवानुवाच  प्रजहाति यदा कामान्सर्वान्पार्थ मनोगतान्  आत्मन्येवात्मना तुष्ट: स्थितप्रज्ञस्तदोच्यते      \n", "\nदु:खेष्वनुद्विग्नमना: सुखेषु विगतस्पृह:  वीतरागभयक्रोध: स्थितधीर्मुनिरुच्यते      \n", "\nय: सर्वत्रानभिस्नेहस्तत्तत्प्राप्य शुभाशुभम्  नाभिनन्दति न द्वेष्टि तस्य प्रज्ञा प्रतिष्ठिता      \n", "\nयदा संहरते चायं कूर्मोऽङ्गानीव सर्वश:  इन्द्रियाणीन्द्रियार्थेभ्यस्तस्य प्रज्ञा प्रतिष्ठिता      \n", "\nविषया विनिवर्तन्ते निराहारस्य देहिन:  रसवर्जं रसोऽप्यस्य परं दृष्ट्वा निवर्तते      \n", "\nयततो ह्यपि कौन्तेय पुरुषस्य विपश्चित:  इन्द्रियाणि प्रमाथीनि हरन्ति प्रसभं मन:      \n", "\nतानि सर्वाणि संयम्य युक्त आसीत मत्पर:  वशे हि यस्येन्द्रियाणि तस्य प्रज्ञा प्रतिष्ठिता      \n", "\nध्यायतो विषयान्पुंस: सङ्गस्तेषूपजायते  सङ्गात्सञ्जायते काम: कामात्क्रोधोऽभिजायते      \n", "\nक्रोधाद्भवति सम्मोह: सम्मोहात्स्मृतिविभ्रम:  स्मृतिभ्रंशाद् बुद्धिनाशो बुद्धिनाशात्प्रणश्यति      \n", "\nरागद्वेषवियुक्तैस्तु विषयानिन्द्रियैश्चरन्  आत्मवश्यैर्विधेयात्मा प्रसादमधिगच्छति      \n", "\nप्रसादे सर्वदु:खानां हानिरस्योपजायते  प्रसन्नचेतसो ह्याशु बुद्धि: पर्यवतिष्ठते      \n", "\nनास्ति बुद्धिरयुक्तस्य न चायुक्तस्य भावना  न चाभावयत: शान्तिरशान्तस्य कुत: सुखम्      \n", "\nइन्द्रियाणां हि चरतां यन्मनोऽनुविधीयते  तदस्य हरति प्रज्ञां वायुर्नावमिवाम्भसि      \n", "\nतस्माद्यस्य महाबाहो निगृहीतानि सर्वश:  इन्द्रियाणीन्द्रियार्थेभ्यस्तस्य प्रज्ञा प्रतिष्ठिता      \n", "\nया निशा सर्वभूतानां तस्यां जागर्ति संयमी  यस्यां जाग्रति भूतानि सा निशा पश्यतो मुने:      \n", "\nआपूर्यमाणमचलप्रतिष्ठंसमुद्रमाप: प्रविशन्ति यद्वत्  तद्वत्कामा यं प्रविशन्ति सर्वेस शान्तिमाप्नोति न कामकामी      \n", "\nविहाय कामान्य: सर्वान्पुमांश्चरति नि:स्पृह:  निर्ममो निरहङ्कार: स शान्तिमधिगच्छति      \n", "\nएषा ब्राह्मी स्थिति: पार्थ नैनां प्राप्य विमुह्यति  स्थित्वास्यामन्तकालेऽपि ब्रह्मनिर्वाणमृच्छति      \n", "\nअर्जुन उवाच  ज्यायसी चेत्कर्मणस्ते मता बुद्धिर्जनार्दन  तत्किं कर्मणि घोरे मां नियोजयसि केशव      व्यामिश्रेणेव वाक्येन बुद्धिं मोहयसीव मे  तदेकं वद निश्चित्य येन श्रेयोऽहमाप्नुयाम्      \n", "\nश्रीभगवानुवाच  लोकेऽस्मिन्द्विविधा निष्ठा पुरा प्रोक्ता मयानघ  ज्ञानयोगेन साङ्ख्यानां कर्मयोगेन योगिनाम्      \n", "\nन कर्मणामनारम्भान्नैष्कर्म्यं पुरुषोऽश्नुते  न च संन्यसनादेव सिद्धिं समधिगच्छति      \n", "\nन हि कश्चित्क्षणमपि जातु तिष्ठत्यकर्मकृत्  कार्यते ह्यवश: कर्म सर्व: प्रकृतिजैर्गुणै:      \n", "\nकर्मेन्द्रियाणि संयम्य य आस्ते मनसा स्मरन्  इन्द्रियार्थान्विमूढात्मा मिथ्याचार: स उच्यते      \n", "\nयस्त्विन्द्रियाणि मनसा नियम्यारभतेऽर्जुन  कर्मेन्द्रियै: कर्मयोगमसक्त: स विशिष्यते      \n", "\nनियतं कुरु कर्म त्वं कर्म ज्यायो ह्यकर्मण:  शरीरयात्रापि च ते न प्रसिद्ध्येदकर्मण:      \n", "\nयज्ञार्थात्कर्मणोऽन्यत्र लोकोऽयं कर्मबन्धन:  तदर्थं कर्म कौन्तेय मुक्तसङ्ग: समाचर      \n", "\nसहयज्ञा: प्रजा: सृष्ट्वा पुरोवाच प्रजापति:  अनेन प्रसविष्यध्वमेष वोऽस्त्विष्टकामधुक्      \n", "\nदेवान्भावयतानेन ते देवा भावयन्तु व:  परस्परं भावयन्त: श्रेय: परमवाप्स्यथ      \n", "\nइष्टान्भोगान्हि वो देवा दास्यन्ते यज्ञभाविता:  तैर्दत्तानप्रदायैभ्यो यो भुङ्क्ते स्तेन एव स:      \n", "\nयज्ञशिष्टाशिन: सन्तो मुच्यन्ते सर्वकिल्बिषै:  भुञ्जते ते त्वघं पापा ये पचन्त्यात्मकारणात्      \n", "\nअन्नाद्भवन्ति भूतानि पर्जन्यादन्नसम्भव:  यज्ञाद्भवति पर्जन्यो यज्ञ: कर्मसमुद्भव:      \n", "\nकर्म ब्रह्मोद्भवं विद्धि ब्रह्माक्षरसमुद्भवम्  तस्मात्सर्वगतं ब्रह्म नित्यं यज्ञे प्रतिष्ठितम्      \n", "\nएवं प्रवर्तितं चक्रं नानुवर्तयतीह य:  अघायुरिन्द्रियारामो मोघं पार्थ स जीवति      \n", "\nयस्त्वात्मरतिरेव स्यादात्मतृप्तश्च मानव:  आत्मन्येव च सन्तुष्टस्तस्य कार्यं न विद्यते      \n", "\nनैव तस्य कृतेनार्थो नाकृतेनेह कश्चन  न चास्य सर्वभूतेषु कश्चिदर्थव्यपाश्रय:      \n", "\nतस्मादसक्त: सततं कार्यं कर्म समाचर  असक्तो ह्याचरन्कर्म परमाप्नोति पूरुष:      \n", "\nकर्मणैव हि संसिद्धिमास्थिता जनकादय:  लोकसंग्रहमेवापि सम्पश्यन्कर्तुमर्हसि      यद्यदाचरति श्रेष्ठस्तत्तदेवेतरो जन:  स यत्प्रमाणं कुरुते लोकस्तदनुवर्तते      \n", "\nन मे पार्थास्ति कर्तव्यं त्रिषु लोकेषु किञ्चन  नानवाप्तमवाप्तव्यं वर्त एव च कर्मणि      \n", "\nयदि ह्यहं न वर्तेयं जातु कर्मण्यतन्द्रित:  मम वर्त्मानुवर्तन्ते मनुष्या: पार्थ सर्वश:      \n", "\nउत्सीदेयुरिमे लोका न कुर्यां कर्म चेदहम्  सङ्करस्य च कर्ता स्यामुपहन्यामिमा: प्रजा:      \n", "\nसक्ता: कर्मण्यविद्वांसो यथा कुर्वन्ति भारत  कुर्याद्विद्वांस्तथासक्तश्चिकीर्षुर्लोकसंग्रहम्      \n", "\nन बुद्धिभेदं जनयेदज्ञानां कर्मसङ्गिनाम्  जोषयेत्सर्वकर्माणि विद्वान्युक्त: समाचरन्      \n", "\nप्रकृते: क्रियमाणानि गुणै: कर्माणि सर्वश:  अहङ्कारविमूढात्मा कर्ताहमिति मन्यते      \n", "\nतत्त्ववित्तु महाबाहो गुणकर्मविभागयो:  गुणा गुणेषु वर्तन्त इति मत्वा न सज्जते      \n", "\nप्रकृतेर्गुणसम्मूढा: सज्जन्ते गुणकर्मसु  तानकृत्स्नविदो मन्दान्कृत्स्नविन्न विचालयेत्      \n", "\nमयि सर्वाणि कर्माणि संन्यस्याध्यात्मचेतसा  निराशीर्निर्ममो भूत्वा युध्यस्व विगतज्वर:      \n", "\nये मे मतमिदं नित्यमनुतिष्ठन्ति मानवा:  श्रद्धावन्तोऽनसूयन्तो मुच्यन्ते तेऽपि कर्मभि:      \n", "\nये त्वेतदभ्यसूयन्तो नानुतिष्ठन्ति मे मतम्  सर्वज्ञानविमूढांस्तान्विद्धि नष्टानचेतस:      \n", "\nसदृशं चेष्टते स्वस्या: प्रकृतेर्ज्ञानवानपि  प्रकृतिं यान्ति भूतानि निग्रह: किं करिष्यति      \n", "\nइन्द्रियस्येन्द्रियस्यार्थे रागद्वेषौ व्यवस्थितौ  तयोर्न वशमागच्छेत्तौ ह्यस्य परिपन्थिनौ      \n", "\nश्रेयान्स्वधर्मो विगुण: परधर्मात्स्वनुष्ठितात्  स्वधर्मे निधनं श्रेय: परधर्मो भयावह:      \n", "\nअर्जुन उवाच  अथ केन प्रयुक्तोऽयं पापं चरति पूरुष:  अनिच्छन्नपि वार्ष्णेय बलादिव नियोजित:      \n", "\nश्रीभगवानुवाच  काम एष क्रोध एष रजोगुणसमुद्भव:   महाशनो महापाप्मा विद्ध्येनमिह वैरिणम्      \n", "\nधूमेनाव्रियते वह्निर्यथादर्शो मलेन च  यथोल्बेनावृतो गर्भस्तथा तेनेदमावृतम्      \n", "\nआवृतं ज्ञानमेतेन ज्ञानिनो नित्यवैरिणा  कामरूपेण कौन्तेय दुष्पूरेणानलेन च      \n", "\nइन्द्रियाणि मनो बुद्धिरस्याधिष्ठानमुच्यते  एतैर्विमोहयत्येष ज्ञानमावृत्य देहिनम्      \n", "\nतस्मात्त्वमिन्द्रियाण्यादौ नियम्य भरतर्षभ  पाप्मानं प्रजहि ह्येनं ज्ञानविज्ञाननाशनम्      \n", "\nइन्द्रियाणि पराण्याहुरिन्द्रियेभ्य: परं मन:  मनसस्तु परा बुद्धिर्यो बुद्धे: परतस्तु स:      \n", "\nएवं बुद्धे: परं बुद्ध्वा संस्तभ्यात्मानमात्मना  जहि शत्रुं महाबाहो कामरूपं दुरासदम्      \n", "\nश्रीभगवानुवाच  इमं विवस्वते योगं प्रोक्तवानहमव्ययम्  विवस्वान्मनवे प्राह मनुरिक्ष्वाकवेऽब्रवीत्      \n", "\nएवं परम्पराप्राप्तमिमं राजर्षयो विदु:  स कालेनेह महता योगो नष्ट: परन्तप      \n", "\nस एवायं मया तेऽद्य योग: प्रोक्त: पुरातन:  भक्तोऽसि मे सखा चेति रहस्यं ह्येतदुत्तमम्      \n", "\nअर्जुन उवाच  अपरं भवतो जन्म परं जन्म विवस्वत:  कथमेतद्विजानीयां त्वमादौ प्रोक्तवानिति      \n", "\nश्रीभगवानुवाच  बहूनि मे व्यतीतानि जन्मानि तव चार्जुन  तान्यहं वेद सर्वाणि न त्वं वेत्थ परन्तप      \n", "\nअजोऽपि सन्नव्ययात्मा भूतानामीश्वरोऽपि सन्  प्रकृतिं स्वामधिष्ठाय सम्भवाम्यात्ममायया      \n", "\nयदा यदा हि धर्मस्य ग्लानिर्भवति भारत  अभ्युत्थानमधर्मस्य तदात्मानं सृजाम्यहम्      \n", "\nपरित्राणाय साधूनां विनाशाय च दुष्कृताम्  धर्मसंस्थापनार्थाय सम्भवामि युगे युगे      \n", "\nजन्म कर्म च मे दिव्यमेवं यो वेत्ति तत्त्वत:  त्यक्त्वा देहं पुनर्जन्म नैति मामेति सोऽर्जुन      \n", "\nवीतरागभयक्रोधा मन्मया मामुपाश्रिता:  बहवो ज्ञानतपसा पूता मद्भावमागता:      \n", "\nये यथा मां प्रपद्यन्ते तांस्तथैव भजाम्यहम्  मम वर्त्मानुवर्तन्ते मनुष्या: पार्थ सर्वश:      \n", "\nकाङ् क्षन्त: कर्मणां सिद्धिं यजन्त इह देवता:  क्षिप्रं हि मानुषे लोके सिद्धिर्भवति कर्मजा      \n", "\nचातुर्वर्ण्यं मया सृष्टं गुणकर्मविभागश:  तस्य कर्तारमपि मां विद्ध्यकर्तारमव्ययम्      \n", "\nन मां कर्माणि लिम्पन्ति न मे कर्मफले स्पृहा  इति मां योऽभिजानाति कर्मभिर्न स बध्यते      \n", "\nएवं ज्ञात्वा कृतं कर्म पूर्वैरपि मुमुक्षुभि:  कुरु कर्मैव तस्मात्त्वं पूर्वै: पूर्वतरं कृतम्      \n", "\nकिं कर्म किमकर्मेति कवयोऽप्यत्र मोहिता:  तत्ते कर्म प्रवक्ष्यामि यज्ज्ञात्वा मोक्ष्यसेऽशुभात्      \n", "\nकर्मणो ह्यपि बोद्धव्यं बोद्धव्यं च विकर्मण:  अकर्मणश्च बोद्धव्यं गहना कर्मणो गति:      \n", "\nकर्मण्यकर्म य: पश्येदकर्मणि च कर्म य:  स बुद्धिमान्मनुष्येषु स युक्त: कृत्स्नकर्मकृत्      \n", "\nयस्य सर्वे समारम्भा: कामसङ्कल्पवर्जिता:  ज्ञानाग्निदग्धकर्माणं तमाहु: पण्डितं बुधा:      \n", "\nत्यक्त्वा कर्मफलासङ्गं नित्यतृप्तो निराश्रय:  कर्मण्यभिप्रवृत्तोऽपि नैव किञ्चित्करोति स:      \n", "\nनिराशीर्यतचित्तात्मा त्यक्तसर्वपरिग्रह:  शारीरं केवलं कर्म कुर्वन्नाप्नोति किल्बिषम्      \n", "\nयदृच्छालाभसन्तुष्टो द्वन्द्वातीतो विमत्सर:  सम: सिद्धावसिद्धौ च कृत्वापि न निबध्यते      \n", "\nगतसङ्गस्य मुक्तस्य ज्ञानावस्थितचेतस:  यज्ञायाचरत: कर्म समग्रं प्रविलीयते      \n", "\nब्रह्मार्पणं ब्रह्म हविर्ब्रह्माग्नौ ब्रह्मणा हुतम्  ब्रह्मैव तेन गन्तव्यं ब्रह्मकर्मसमाधिना      \n", "\nदैवमेवापरे यज्ञं योगिन: पर्युपासते  ब्रह्माग्नावपरे यज्ञं यज्ञेनैवोपजुह्वति      \n", "\nश्रोत्रादीनीन्द्रियाण्यन्ये संयमाग्निषु जुह्वति  शब्दादीन्विषयानन्य इन्द्रियाग्निषु जुह्वति      \n", "\nसर्वाणीन्द्रियकर्माणि प्राणकर्माणि चापरे  आत्मसंयमयोगाग्नौ जुह्वति ज्ञानदीपिते      \n", "\nद्रव्ययज्ञास्तपोयज्ञा योगयज्ञास्तथापरे  स्वाध्यायज्ञानयज्ञाश्च यतय: संशितव्रता:      \n", "\nअपाने जुह्वति प्राणं प्राणेऽपानं तथापरे  प्राणापानगती रुद्ध्वा प्राणायामपरायणा:      अपरे नियताहारा: प्राणान्प्राणेषु जुह्वति  सर्वेऽप्येते यज्ञविदो यज्ञक्षपितकल्मषा:      \n", "\nयज्ञशिष्टामृतभुजो यान्ति ब्रह्म सनातनम्  नायं लोकोऽस्त्ययज्ञस्य कुतोऽन्य: कुरुसत्तम      \n", "\nएवं बहुविधा यज्ञा वितता ब्रह्मणो मुखे  कर्मजान्विद्धि तान्सर्वानेवं ज्ञात्वा विमोक्ष्यसे      \n", "\nश्रेयान्द्रव्यमयाद्यज्ञाज्ज्ञानयज्ञ: परन्तप  सर्वं कर्माखिलं पार्थ ज्ञाने परिसमाप्यते      \n", "\nतद्विद्धि प्रणिपातेन परिप्रश्नेन सेवया  उपदेक्ष्यन्ति ते ज्ञानं ज्ञानिनस्तत्त्वदर्शिन:      \n", "\nयज्ज्ञात्वा न पुनर्मोहमेवं यास्यसि पाण्डव  येन भूतान्यशेषेण द्रक्ष्यस्यात्मन्यथो मयि      \n", "\nअपि चेदसि पापेभ्य: सर्वेभ्य: पापकृत्तम:  सर्वं ज्ञानप्लवेनैव वृजिनं सन्तरिष्यसि      \n", "\nयथैधांसि समिद्धोऽग्निर्भस्मसात्कुरुतेऽर्जुन  ज्ञानाग्नि: सर्वकर्माणि भस्मसात्कुरुते तथा      \n", "\nन हि ज्ञानेन सदृशं पवित्रमिह विद्यते  तत्स्वयं योगसंसिद्ध: कालेनात्मनि विन्दति      \n", "\nश्रद्धावान् लभते ज्ञानं तत्पर: संयतेन्द्रिय:  ज्ञानं लब्ध्वा परां शान्तिमचिरेणाधिगच्छति      \n", "\nअज्ञश्चाश्रद्दधानश्च संशयात्मा विनश्यति  नायं लोकोऽस्ति न परो न सुखं संशयात्मन:      \n", "\nयोगसंन्यस्तकर्माणं ज्ञानसञ्छिन्नसंशयम्  आत्मवन्तं न कर्माणि निबध्नन्ति धनञ्जय      \n", "\nतस्मादज्ञानसम्भूतं हृत्स्थं ज्ञानासिनात्मन:  छित्त्वैनं संशयं योगमातिष्ठोत्तिष्ठ भारत      \n", "\nअर्जुन उवाच  संन्यासं कर्मणां कृष्ण पुनर्योगं च शंससि  यच्छ्रेय एतयोरेकं तन्मे ब्रूहि सुनिश्चितम्      \n", "\nश्रीभगवानुवाच  संन्यास: कर्मयोगश्च नि:श्रेयसकरावुभौ  तयोस्तु कर्मसंन्यासात्कर्मयोगो विशिष्यते      \n", "\nज्ञेय: स नित्यसंन्यासी यो न द्वेष्टि न काङ् क्षति  निर्द्वन्द्वो हि महाबाहो सुखं बन्धात्प्रमुच्यते      \n", "\nसाङ्ख्ययोगौ पृथग्बाला: प्रवदन्ति न पण्डिता:  एकमप्यास्थित: सम्यगुभयोर्विन्दते फलम्      \n", "\nयत्साङ्ख्यै: प्राप्यते स्थानं तद्योगैरपि गम्यते  एकं साङ्ख्यं च योगं च य: पश्यति स पश्यति      \n", "\nसंन्यासस्तु महाबाहो दु:खमाप्तुमयोगत:  योगयुक्तो मुनिर्ब्रह्म नचिरेणाधिगच्छति      \n", "\nयोगयुक्तो विशुद्धात्मा विजितात्मा जितेन्द्रिय:  सर्वभूतात्मभूतात्मा कुर्वन्नपि न लिप्यते      \n", "\nनैव किञ्चित्करोमीति युक्तो मन्येत तत्त्ववित्  पश्यञ्शृण्वन्स्पृशञ्जिघ्रन्नश्नन्गच्छन्स्वपञ्श्वसन्      प्रलपन्विसृजन्गृह्ण्न्नुन्मिषन्निमिषन्नपि  इन्द्रियाणीन्द्रियार्थेषु वर्तन्त इति धारयन्      \n", "\nब्रह्मण्याधाय कर्माणि सङ्गं त्यक्त्वा करोति य:  लिप्यते न स पापेन पद्मपत्रमिवाम्भसा      \n", "\nकायेन मनसा बुद्ध्या केवलैरिन्द्रियैरपि  योगिन: कर्म कुर्वन्ति सङ्गं त्यक्त्वात्मशुद्धये      \n", "\nयुक्त: कर्मफलं त्यक्त्वा शान्तिमाप्नोति नैष्ठिकीम्  अयुक्त: कामकारेण फले सक्तो निबध्यते      \n", "\nसर्वकर्माणि मनसा संन्यस्यास्ते सुखं वशी  नवद्वारे पुरे देही नैव कुर्वन्न कारयन्      \n", "\nन कर्तृत्वं न कर्माणि लोकस्य सृजति प्रभु:  न कर्मफलसंयोगं स्वभावस्तु प्रवर्तते      \n", "\nनादत्ते कस्यचित्पापं न चैव सुकृतं विभु:  अज्ञानेनावृतं ज्ञानं तेन मुह्यन्ति जन्तव:      \n", "\nज्ञानेन तु तदज्ञानं येषां नाशितमात्मन:  तेषामादित्यवज्ज्ञानं प्रकाशयति तत्परम्      \n", "\nतद्बुद्धयस्तदात्मानस्तन्निष्ठास्तत्परायणा:  गच्छन्त्यपुनरावृत्तिं ज्ञाननिर्धूतकल्मषा:      \n", "\nविद्याविनयसम्पन्ने ब्राह्मणे गवि हस्तिनि  शुनि चैव श्वपाके च पण्डिता: समदर्शिन:      \n", "\nइहैव तैर्जित: सर्गो येषां साम्ये स्थितं मन:  निर्दोषं हि समं ब्रह्म तस्माद् ब्रह्मणि ते स्थिता:      \n", "\nन प्रहृष्येत्प्रियं प्राप्य नोद्विजेत्प्राप्य चाप्रियम्  स्थिरबुद्धिरसम्मूढो ब्रह्मविद् ब्रह्मणि स्थित:      \n", "\nबाह्यस्पर्शेष्वसक्तात्मा विन्दत्यात्मनि यत्सुखम्  स ब्रह्मयोगयुक्तात्मा सुखमक्षयमश्नुते      \n", "\nये हि संस्पर्शजा भोगा दु:खयोनय एव ते  आद्यन्तवन्त: कौन्तेय न तेषु रमते बुध:      \n", "\nशक्नोतीहैव य: सोढुं प्राक्शरीरविमोक्षणात्  कामक्रोधोद्भवं वेगं स युक्त: स सुखी नर:      \n", "\nयोऽन्त:सुखोऽन्तरारामस्तथान्तज्र्योतिरेव य:  स योगी ब्रह्मनिर्वाणं ब्रह्मभूतोऽधिगच्छति      \n", "\nलभन्ते ब्रह्मनिर्वाणमृषय: क्षीणकल्मषा:  छिन्नद्वैधा यतात्मान: सर्वभूतहिते रता:      \n", "\nकामक्रोधवियुक्तानां यतीनां यतचेतसाम्  अभितो ब्रह्मनिर्वाणं वर्तते विदितात्मनाम्      \n", "\nस्पर्शान्कृत्वा बहिर्बाह्यांश्चक्षुश्चैवान्तरे भ्रुवो:  प्राणापानौ समौ कृत्वा नासाभ्यन्तरचारिणौ      यतेन्द्रियमनोबुद्धिर्मुनिर्मोक्षपरायण:  विगतेच्छाभयक्रोधो य: सदा मुक्त एव स:      \n", "\nभोक्तारं यज्ञतपसां सर्वलोकमहेश्वरम्  सुहृदं सर्वभूतानां ज्ञात्वा मां शान्तिमृच्छति      \n", "\nश्रीभगवानुवाच  अनाश्रित: कर्मफलं कार्यं कर्म करोति य:  स संन्यासी च योगी च न निरग्निर्न चाक्रिय:      \n", "\nयं संन्यासमिति प्राहुर्योगं तं विद्धि पाण्डव  न ह्यसंन्यस्तसङ्कल्पो योगी भवति कश्चन      \n", "\nआरुरुक्षोर्मुनेर्योगं कर्म कारणमुच्यते  योगारूढस्य तस्यैव शम: कारणमुच्यते      \n", "\nयदा हि नेन्द्रियार्थेषु न कर्मस्वनुषज्जते  सर्वसङ्कल्पसंन्यासी योगारूढस्तदोच्यते      \n", "\nउद्धरेदात्मनात्मानं नात्मानमवसादयेत्  आत्मैव ह्यात्मनो बन्धुरात्मैव रिपुरात्मन:      \n", "\nबन्धुरात्मात्मनस्तस्य येनात्मैवात्मना जित:  अनात्मनस्तु शत्रुत्वे वर्ते तात्मैव शत्रुवत्      \n", "\nजितात्मन: प्रशान्तस्य परमात्मा समाहित:  शीतोष्णसुखदु:खेषु तथा मानापमानयो:      \n", "\nज्ञानविज्ञानतृप्तात्मा कूटस्थो विजितेन्द्रिय:  युक्त इत्युच्यते योगी समलोष्टाश्मकाञ्चन:      \n", "\nसुहृन्मित्रार्युदासीनमध्यस्थद्वेष्यबन्धुषु  साधुष्वपि च पापेषु समबुद्धिर्विशिष्यते      \n", "\nयोगी युञ्जीत सततमात्मानं रहसि स्थित:  एकाकी यतचित्तात्मा निराशीरपरिग्रह:      \n", "\nशुचौ देशे प्रतिष्ठाप्य स्थिरमासनमात्मन:  नात्युच्छ्रितं नातिनीचं चैलाजिनकुशोत्तरम्      \n", "\nतत्रैकाग्रं मन: कृत्वा यतचित्तेन्द्रियक्रिय:  उपविश्यासने युञ्ज्याद्योगमात्मविशुद्धये      समं कायशिरोग्रीवं धारयन्नचलं स्थिर:  सम्प्रेक्ष्य नासिकाग्रं स्वं दिशश्चानवलोकयन्      \n", "\nप्रशान्तात्मा विगतभीर्ब्रह्मचारिव्रते स्थित:  मन: संयम्य मच्चित्तो युक्त आसीत मत्पर:      \n", "\nयुञ्जन्नेवं सदात्मानं योगी नियतमानस:  शान्तिं निर्वाणपरमां मत्संस्थामधिगच्छति      \n", "\nनात्यश्नतस्तु योगोऽस्ति न चैकान्तमनश्नत:  न चाति स्वप्नशीलस्य जाग्रतो नैव चार्जुन      \n", "\nयुक्ताहारविहारस्य युक्तचेष्टस्य कर्मसु  युक्तस्वप्नावबोधस्य योगो भवति दु:खहा      \n", "\nयदा विनियतं चित्तमात्मन्येवावतिष्ठते  नि:स्पृह: सर्वकामेभ्यो युक्त इत्युच्यते तदा      \n", "\nयथा दीपो निवातस्थो नेङ्गते सोपमा स्मृता  योगिनो यतचित्तस्य युञ्जतो योगमात्मन:      \n", "\nयत्रोपरमते चित्तं निरुद्धं योगसेवया  यत्र चैवात्मनात्मानं पश्यन्नात्मनि तुष्यति      \n", "\nसुखमात्यन्तिकं यत्तद्बुद्धिग्राह्यमतीन्द्रियम्  वेत्ति यत्र न चैवायं स्थितश्चलति तत्त्वत:      \n", "\nयं लब्ध्वा चापरं लाभं मन्यते नाधिकं तत:  यस्मिन्स्थितो न दु:खेन गुरुणापि विचाल्यते      \n", "\nतं विद्याद् दु:खसंयोगवियोगं योगसञ्ज्ञितम्  स निश्चयेन योक्तव्यो योगोऽनिर्विण्णचेतसा      \n", "\nसङ्कल्पप्रभवान्कामांस्त्यक्त्वा सर्वानशेषत:  मनसैवेन्द्रियग्रामं विनियम्य समन्तत:      शनै: शनैरुपरमेद्बुद्ध्या धृतिगृहीतया  आत्मसंस्थं मन: कृत्वा न किञ्चिदपि चिन्तयेत्      \n", "\nयतो यतो निश्चरति मनश्चञ्चलमस्थिरम्  ततस्ततो नियम्यैतदात्मन्येव वशं नयेत्      \n", "\nप्रशान्तमनसं ह्येनं योगिनं सुखमुत्तमम्  उपैति शान्तरजसं ब्रह्मभूतमकल्मषम्      \n", "\nयुञ्जन्नेवं सदात्मानं योगी विगतकल्मष:  सुखेन ब्रह्मसंस्पर्शमत्यन्तं सुखमश्नुते      \n", "\nसर्वभूतस्थमात्मानं सर्वभूतानि चात्मनि  ईक्षते योगयुक्तात्मा सर्वत्र समदर्शन:      \n", "\nयो मां पश्यति सर्वत्र सर्वं च मयि पश्यति  तस्याहं न प्रणश्यामि स च मे न प्रणश्यति      \n", "\nसर्वभूतस्थितं यो मां भजत्येकत्वमास्थित:  सर्वथा वर्तमानोऽपि स योगी मयि वर्तते      \n", "\nआत्मौपम्येन सर्वत्र समं पश्यति योऽर्जुन  सुखं वा यदि वा दु:खं स योगी परमो मत:      \n", "\nअर्जुन उवाच  योऽयं योगस्त्वया प्रोक्त: साम्येन मधुसूदन  एतस्याहं न पश्यामि चञ्चलत्वात्स्थितिं स्थिराम्      \n", "\nचञ्चलं हि मन: कृष्ण प्रमाथि बलवद्दृढम्  तस्याहं निग्रहं मन्ये वायोरिव सुदुष्करम्      \n", "\nश्रीभगवानुवाच  असंशयं महाबाहो मनो दुर्निग्रहं चलम्  अभ्यासेन तु कौन्तेय वैराग्येण च गृह्यते      \n", "\nअसंयतात्मना योगो दुष्प्राप इति मे मति:  वश्यात्मना तु यतता शक्योऽवाप्तुमुपायत:      \n", "\nअर्जुन उवाच  अयति: श्रद्धयोपेतो योगाच्चलितमानस:  अप्राप्य योगसंसिद्धिं कां गतिं कृष्ण गच्छति      \n", "\nकच्चिन्नोभयविभ्रष्टश्छिन्नाभ्रमिव नश्यति  अप्रतिष्ठो महाबाहो विमूढो ब्रह्मण: पथि      \n", "\nएतन्मे संशयं कृष्ण छेत्तुमर्हस्यशेषत:  त्वदन्य: संशयस्यास्य छेत्ता न ह्युपपद्यते      \n", "\nश्रीभगवानुवाच  पार्थ नैवेह नामुत्र विनाशस्तस्य विद्यते  न हि कल्याणकृत्कश्चिद्दुर्गतिं तात गच्छति      \n", "\nप्राप्य पुण्यकृतां लोकानुषित्वा शाश्वती: समा:  शुचीनां श्रीमतां गेहे योगभ्रष्टोऽभिजायते      अथवा योगिनामेव कुले भवति धीमताम्  एतद्धि दुर्लभतरं लोके जन्म यदीदृशम्      \n", "\nतत्र तं बुद्धिसंयोगं लभते पौर्वदेहिकम्  यतते च ततो भूय: संसिद्धौ कुरुनन्दन      \n", "\nपूर्वाभ्यासेन तेनैव ह्रियते ह्यवशोऽपि स:  जिज्ञासुरपि योगस्य शब्दब्रह्मातिवर्तते      \n", "\nप्रयत्नाद्यतमानस्तु योगी संशुद्धकिल्बिष:  अनेकजन्मसंसिद्धस्ततो याति परां गतिम्      \n", "\nतपस्विभ्योऽधिकोयोगीज्ञानिभ्योऽपिमतोऽधिक: कर्मिभ्यश्चाधिकोयोगीतस्माद्योगीभवार्जुन     \n", "\nयोगिनामपि सर्वेषां मद्गतेनान्तरात्मना  श्रद्धावान्भजते यो मां स मे युक्ततमो मत:      \n", "\nश्रीभगवानुवाच  मय्यासक्तमना: पार्थ योगं युञ्जन्मदाश्रय:  असंशयं समग्रं मां यथा ज्ञास्यसि तच्छृणु      \n", "\nज्ञानं तेऽहं सविज्ञानमिदं वक्ष्याम्यशेषत:  यज्ज्ञात्वा नेह भूयोऽन्यज्ज्ञातव्यमवशिष्यते      \n", "\nमनुष्याणां सहस्रेषु कश्चिद्यतति सिद्धये  यततामपि सिद्धानां कश्चिन्मां वेत्ति तत्त्वत:      \n", "\nभूमिरापोऽनलो वायु: खं मनो बुद्धिरेव च  अहङ्कार इतीयं मे भिन्ना प्रकृतिरष्टधा      \n", "\nअपरेयमितस्त्वन्यां प्रकृतिं विद्धि मे पराम्  जीवभूतां महाबाहो ययेदं धार्यते जगत्      \n", "\nएतद्योनीनि भूतानि सर्वाणीत्युपधारय  अहं कृत्स्नस्य जगत: प्रभव: प्रलयस्तथा      \n", "\nमत्त: परतरं नान्यत्किञ्चिदस्ति धनञ्जय  मयि सर्वमिदं प्रोतं सूत्रे मणिगणा इव      \n", "\nरसोऽहमप्सु कौन्तेय प्रभास्मि शशिसूर्ययो:  प्रणव: सर्ववेदेषु शब्द: खे पौरुषं नृषु      \n", "\nपुण्यो गन्ध: पृथिव्यां च तेजश्चास्मि विभावसौ  जीवनं सर्वभूतेषु तपश्चास्मि तपस्विषु      \n", "\nबीजं मां सर्वभूतानां विद्धि पार्थ सनातनम्  बुद्धिर्बुद्धिमतामस्मि तेजस्तेजस्विनामहम्      \n", "\nबलं बलवतां चाहं कामरागविवर्जितम्  धर्माविरुद्धो भूतेषु कामोऽस्मि भरतर्षभ      \n", "\nये चैव सात्त्विका भावा राजसास्तामसाश्च ये  मत्त एवेति तान्विद्धि न त्वहं तेषु ते मयि      \n", "\nत्रिभिर्गुणमयैर्भावैरेभि: सर्वमिदं जगत्  मोहितं नाभिजानाति मामेभ्य: परमव्ययम्      \n", "\nदैवी ह्येषा गुणमयी मम माया दुरत्यया  मामेव ये प्रपद्यन्ते मायामेतां तरन्ति ते      \n", "\nन मां दुष्कृतिनो मूढा: प्रपद्यन्ते नराधमा:  माययापहृतज्ञाना आसुरं भावमाश्रिता:      \n", "\nचतुर्विधा भजन्ते मां जना: सुकृतिनोऽर्जुन  आर्तो जिज्ञासुरर्थार्थी ज्ञानी च भरतर्षभ      \n", "\nतेषां ज्ञानी नित्ययुक्त एकभक्तिर्विशिष्यते  प्रियो हि ज्ञानिनोऽत्यर्थमहं स च मम प्रिय:      \n", "\nउदारा: सर्व एवैते ज्ञानी त्वात्मैव मे मतम्  आस्थित: स हि युक्तात्मा मामेवानुत्तमां गतिम्      \n", "\nबहूनां जन्मनामन्ते ज्ञानवान्मां प्रपद्यते  वासुदेव: सर्वमिति स महात्मा सुदुर्लभ:      \n", "\nकामैस्तैस्तैर्हृतज्ञाना: प्रपद्यन्तेऽन्यदेवता:  तं तं नियममास्थाय प्रकृत्या नियता: स्वया      \n", "\nयो यो यां यां तनुं भक्त: श्रद्धयार्चितुमिच्छति  तस्य तस्याचलां श्रद्धां तामेव विदधाम्यहम्      \n", "\nस तया श्रद्धया युक्तस्तस्याराधनमीहते  लभते च तत: कामान्मयैव विहितान्हि तान्      \n", "\nअन्तवत्तु फलं तेषां तद्भवत्यल्पमेधसाम्  देवान्देवयजो यान्ति मद्भक्ता यान्ति मामपि      \n", "\nअव्यक्तं व्यक्तिमापन्नं मन्यन्ते मामबुद्धय:  परं भावमजानन्तो ममाव्ययमनुत्तमम्      \n", "\nनाहं प्रकाश: सर्वस्य योगमायासमावृत:  मूढोऽयं नाभिजानाति लोको मामजमव्ययम्      \n", "\nवेदाहं समतीतानि वर्तमानानि चार्जुन  भविष्याणि च भूतानि मां तु वेद न कश्चन      \n", "\nइच्छाद्वेषसमुत्थेन द्वन्द्वमोहेन भारत  सर्वभूतानि सम्मोहं सर्गे यान्ति परन्तप      \n", "\nयेषां त्वन्तगतं पापं जनानां पुण्यकर्मणाम्  ते द्वन्द्वमोहनिर्मुक्ता भजन्ते मां दृढव्रता:      \n", "\nजरामरणमोक्षाय मामाश्रित्य यतन्ति ये  ते ब्रह्म तद्विदु: कृत्स्नमध्यात्मं कर्म चाखिलम्      \n", "\nसाधिभूताधिदैवं मां साधियज्ञं च ये विदु:  प्रयाणकालेऽपि च मां ते विदुर्युक्तचेतस:      \n", "\nअर्जुन उवाच  किं तद्ब्रह्म किमध्यात्मं किं कर्म पुरुषोत्तम  अधिभूतं च किं प्रोक्तमधिदैवं किमुच्यते      अधियज्ञ: कथं कोऽत्र देहेऽस्मिन्मधुसूदन  प्रयाणकाले च कथं ज्ञेयोऽसि नियतात्मभि:      \n", "\nश्रीभगवानुवाच  अक्षरं ब्रह्म परमं स्वभावोऽध्यात्ममुच्यते  भूतभावोद्भवकरो विसर्ग: कर्मसञ्ज्ञित:      \n", "\nअधिभूतं क्षरो भाव: पुरुषश्चाधिदैवतम्  अधियज्ञोऽहमेवात्र देहे देहभृतां वर      \n", "\nअन्तकाले च मामेव स्मरन्मुक्त्वा कलेवरम्  य: प्रयाति स मद्भावं याति नास्त्यत्र संशय:      \n", "\nयं यं वापि स्मरन्भावं त्यजत्यन्ते कलेवरम्  तं तमेवैति कौन्तेय सदा तद्भावभावित:      \n", "\nतस्मात्सर्वेषु कालेषु मामनुस्मर युध्य च  मय्यर्पितमनोबुद्धिर्मामेवैष्यस्यसंशयम्      \n", "\nअभ्यासयोगयुक्तेन चेतसा नान्यगामिना  परमं पुरुषं दिव्यं याति पार्थानुचिन्तयन्      \n", "\nकविं पुराणमनुशासितारमणोरणीयांसमनुस्मरेद्य:  सर्वस्य धातारमचिन्त्यरूपमादित्यवर्णं तमस: परस्तात्      प्रयाणकाले मनसाचलेनभक्त्या युक्तो योगबलेन चैव  भ्रुवोर्मध्ये प्राणमावेश्य सम्यक् स तं परं पुरुषमुपैति दिव्यम्      \n", "\nयदक्षरं वेदविदो वदन्तिविशन्ति यद्यतयो वीतरागा:  यदिच्छन्तो ब्रह्मचर्यं चरन्तितत्ते पदं संग्रहेण प्रवक्ष्ये      \n", "\nसर्वद्वाराणि संयम्य मनो हृदि निरुध्य च  मूर्ध्न्याधायात्मन: प्राणमास्थितो योगधारणाम्      \n", "\nओमित्येकाक्षरं ब्रह्म व्याहरन्मामनुस्मरन्  य: प्रयाति त्यजन्देहं स याति परमां गतिम्      \n", "\nअनन्यचेता: सततं यो मां स्मरति नित्यश:  तस्याहं सुलभ: पार्थ नित्ययुक्तस्य योगिन:      \n", "\nमामुपेत्य पुनर्जन्म दु:खालयमशाश्वतम्  नाप्नुवन्ति महात्मान: संसिद्धिं परमां गता:      \n", "\nआब्रह्मभुवनाल्लोका: पुनरावर्तिनोऽर्जुन  मामुपेत्य तु कौन्तेय पुनर्जन्म न विद्यते      \n", "\nसहस्रयुगपर्यन्तमहर्यद्ब्रह्मणो विदु:  रात्रिं युगसहस्रान्तां तेऽहोरात्रविदो जना:      \n", "\nअव्यक्ताद्व्यक्तय: सर्वा: प्रभवन्त्यहरागमे  रात्र्यागमे प्रलीयन्ते तत्रैवाव्यक्तसञ्ज्ञके      \n", "\nभूतग्राम: स एवायं भूत्वा भूत्वा प्रलीयते  रात्र्यागमेऽवश: पार्थ प्रभवत्यहरागमे      \n", "\nपरस्तस्मात्तु भावोऽन्योऽव्यक्तोऽव्यक्तात्सनातन:  य: स सर्वेषु भूतेषु नश्यत्सु न विनश्यति      \n", "\nअव्यक्तोऽक्षर इत्युक्तस्तमाहु: परमां गतिम्  यं प्राप्य न निवर्तन्ते तद्धाम परमं मम      \n", "\nपुरुष: स पर: पार्थ भक्त्या लभ्यस्त्वनन्यया  यस्यान्त:स्थानि भूतानि येन सर्वमिदं ततम्      \n", "\nयत्र काले त्वनावृत्तिमावृत्तिं चैव योगिन:  प्रयाता यान्ति तं कालं वक्ष्यामि भरतर्षभ      अग्निर्ज्योतिरह: शुक्ल: षण्मासा उत्तरायणम्  तत्र प्रयाता गच्छन्ति ब्रह्म ब्रह्मविदो जना:      धूमो रात्रिस्तथा कृष्ण: षण्मासा दक्षिणायनम्  तत्र चान्द्रमसं ज्योतिर्योगी प्राप्य निवर्तते      शुक्लकृष्णे गती ह्येते जगत: शाश्वते मते  एकया यात्यनावृत्तिमन्ययावर्तते पुन:      \n", "\nनैते सृती पार्थ जानन्योगी मुह्यति कश्चन  तस्मात्सर्वेषु कालेषु योगयुक्तो भवार्जुन      \n", "\nवेदेषु यज्ञेषु तप:सु चैवदानेषु यत्पुण्यफलं प्रदिष्टम्  अत्येति तत्सर्वमिदं विदित्वायोगी परं स्थानमुपैति चाद्यम्      \n", "\nश्रीभगवानुवाच  इदं तु ते गुह्यतमं प्रवक्ष्याम्यनसूयवे  ज्ञानं विज्ञानसहितं यज्ज्ञात्वा मोक्ष्यसेऽशुभात्      \n", "\nराजविद्या राजगुह्यं पवित्रमिदमुत्तमम्  प्रत्यक्षावगमं धर्म्यं सुसुखं कर्तुमव्ययम्      \n", "\nअश्रद्दधाना: पुरुषा धर्मस्यास्य परन्तप  अप्राप्य मां निवर्तन्ते मृत्युसंसारवर्त्मनि      \n", "\nमया ततमिदं सर्वं जगदव्यक्तमूर्तिना  मत्स्थानि सर्वभूतानि न चाहं तेष्ववस्थित:      \n", "\nन च मत्स्थानि भूतानि पश्य मे योगमैश्वरम्  भूतभृन्न च भूतस्थो ममात्मा भूतभावन:      \n", "\nयथाकाशस्थितो नित्यं वायु: सर्वत्रगो महान्  तथा सर्वाणि भूतानि मत्स्थानीत्युपधारय      \n", "\nसर्वभूतानि कौन्तेय प्रकृतिं यान्ति मामिकाम्  कल्पक्षये पुनस्तानि कल्पादौ विसृजाम्यहम्      प्रकृतिं स्वामवष्टभ्य विसृजामि पुन: पुन:  भूतग्राममिमं कृत्स्नमवशं प्रकृतेर्वशात्      \n", "\nन च मां तानि कर्माणि निबध्नन्ति धनञ्जय  उदासीनवदासीनमसक्तं तेषु कर्मसु      \n", "\nमयाध्यक्षेण प्रकृति: सूयते सचराचरम्  हेतुनानेन कौन्तेय जगद्विपरिवर्तते      \n", "\nअवजानन्ति मां मूढा मानुषीं तनुमाश्रितम्  परं भावमजानन्तो मम भूतमहेश्वरम्      \n", "\nमोघाशा मोघकर्माणो मोघज्ञाना विचेतस:  राक्षसीमासुरीं चैव प्रकृतिं मोहिनीं श्रिता:      \n", "\nमहात्मानस्तु मां पार्थ दैवीं प्रकृतिमाश्रिता:  भजन्त्यनन्यमनसो ज्ञात्वा भूतादिमव्ययम्      \n", "\nसततं कीर्तयन्तो मां यतन्तश्च दृढव्रता:  नमस्यन्तश्च मां भक्त्या नित्ययुक्ता उपासते      \n", "\nज्ञानयज्ञेन चाप्यन्ये यजन्तो मामुपासते  एकत्वेन पृथक्त्वेन बहुधा विश्वतोमुखम्      \n", "\nअहं क्रतुरहं यज्ञ: स्वधाहमहमौषधम्  मन्त्रोऽहमहमेवाज्यमहमग्निरहं हुतम्      पिताहमस्य जगतो माता धाता पितामह:  वेद्यं पवित्रमोङ्कार ऋक्साम यजुरेव च      \n", "\nगतिर्भर्ता प्रभु: साक्षी निवास: शरणं सुहृत्  प्रभव: प्रलय: स्थानं निधानं बीजमव्ययम्      \n", "\nतपाम्यहमहं वर्षं निगृह्णम्युत्सृजामि च  अमृतं चैव मृत्युश्च सदसच्चाहमर्जुन      \n", "\nत्रैविद्या मां सोमपा: पूतपापायज्ञैरिष्ट्वा स्वर्गतिं प्रार्थयन्ते  ते पुण्यमासाद्य सुरेन्द्रलोकमश्नन्ति दिव्यान्दिवि देवभोगान्      \n", "\nते तं भुक्त्वा स्वर्गलोकं विशालंक्षीणे पुण्ये मर्त्यलोकं विशन्ति  एवं त्रयीधर्ममनुप्रपन्नागतागतं कामकामा लभन्ते      \n", "\nअनन्याश्चिन्तयन्तो मां ये जना: पर्युपासते  तेषां नित्याभियुक्तानां योगक्षेमं वहाम्यहम्      \n", "\nयेऽप्यन्यदेवता भक्ता यजन्ते श्रद्धयान्विता:  तेऽपि मामेव कौन्तेय यजन्त्यविधिपूर्वकम्      \n", "\nअहं हि सर्वयज्ञानां भोक्ता च प्रभुरेव च  न तु मामभिजानन्ति तत्त्वेनातश्च्यवन्ति ते      \n", "\nयान्ति देवव्रता देवान्पितॄ न्यान्ति पितृव्रता:  भूतानि यान्ति भूतेज्या यान्ति मद्याजिनोऽपि माम्     \n", "\nपत्रं पुष्पं फलं तोयं यो मे भक्त्या प्रयच्छति  तदहं भक्त्युपहृतमश्नामि प्रयतात्मन:      \n", "\nयत्करोषि यदश्नासि यज्जुहोषि ददासि यत्  यत्तपस्यसि कौन्तेय तत्कुरुष्व मदर्पणम्      \n", "\nशुभाशुभफलैरेवं मोक्ष्यसे कर्मबन्धनै:  संन्यासयोगयुक्तात्मा विमुक्तो मामुपैष्यसि      \n", "\nसमोऽहं सर्वभूतेषु न मे द्वेष्योऽस्ति न प्रिय:  ये भजन्ति तु मां भक्त्या मयि ते तेषु चाप्यहम्      \n", "\nअपि चेत्सुदुराचारो भजते मामनन्यभाक्  साधुरेव स मन्तव्य: सम्यग्व्यवसितो हि स:      \n", "\nक्षिप्रं भवति धर्मात्मा शश्वच्छान्तिं निगच्छति  कौन्तेय प्रतिजानीहि न मे भक्त: प्रणश्यति      \n", "\nमां हि पार्थ व्यपाश्रित्य येऽपि स्यु: पापयोनय:  स्त्रियो वैश्यास्तथा शूद्रास्तेऽपि यान्ति परां गतिम्      \n", "\nकिं पुनर्ब्राह्मणा: पुण्या भक्ता राजर्षयस्तथा  अनित्यमसुखं लोकमिमं प्राप्य भजस्व माम्      \n", "\nमन्मना भव मद्भक्तो मद्याजी मां नमस्कुरु  मामेवैष्यसि युक्त्वैवमात्मानं मत्परायण:      \n", "\nश्रीभगवानुवाच  भूय एव महाबाहो शृणु मे परमं वच:  यत्तेऽहं प्रीयमाणाय वक्ष्यामि हितकाम्यया      \n", "\nन मे विदु: सुरगणा: प्रभवं न महर्षय:  अहमादिर्हि देवानां महर्षीणां च सर्वश:      \n", "\nयो मामजमनादिं च वेत्ति लोकमहेश्वरम्  असम्मूढ: स मर्त्येषु सर्वपापै: प्रमुच्यते      \n", "\nबुद्धिर्ज्ञानमसम्मोह: क्षमा सत्यं दम: शम:  सुखं दु:खं भवोऽभावो भयं चाभयमेव च      अहिंसा समता तुष्टिस्तपो दानं यशोऽयश:  भवन्ति भावा भूतानां मत्त एव पृथग्विधा:      \n", "\nमहर्षय: सप्त पूर्वे चत्वारो मनवस्तथा  मद्भावा मानसा जाता येषां लोक इमा: प्रजा:      \n", "\nएतां विभूतिं योगं च मम यो वेत्ति तत्त्वत:  सोऽविकम्पेन योगेन युज्यते नात्र संशय:      \n", "\nअहं सर्वस्य प्रभवो मत्त: सर्वं प्रवर्तते  इति मत्वा भजन्ते मां बुधा भावसमन्विता:      \n", "\nमच्चित्ता मद्गतप्राणा बोधयन्त: परस्परम्  कथयन्तश्च मां नित्यं तुष्यन्ति च रमन्ति च      \n", "\nतेषां सततयुक्तानां भजतां प्रीतिपूर्वकम्  ददामि बुद्धियोगं तं येन मामुपयान्ति ते      \n", "\nतेषामेवानुकम्पार्थमहमज्ञानजं तम:  नाशयाम्यात्मभावस्थो ज्ञानदीपेन भास्वता      \n", "\nअर्जुन उवाच  परं ब्रह्म परं धाम पवित्रं परमं भवान्  पुरुषं शाश्वतं दिव्यमादिदेवमजं विभुम्      आहुस्त्वामृषय: सर्वे देवर्षिर्नारदस्तथा  असितो देवलो व्यास: स्वयं चैव ब्रवीषि मे      \n", "\nसर्वमेतदृतं मन्ये यन्मां वदसि केशव  न हि ते भगवन्व्यक्तिं विदुर्देवा न दानवा:      \n", "\nस्वयमेवात्मनात्मानं वेत्थ त्वं पुरुषोत्तम  भूतभावन भूतेश देवदेव जगत्पते      \n", "\nवक्तुमर्हस्यशेषेण दिव्या ह्यात्मविभूतय:  याभिर्विभूतिभिर्लोकानिमांस्त्वं व्याप्य तिष्ठसि      कथं विद्यामहं योगिंस्त्वां सदा परिचिन्तयन्  केषु केषु च भावेषु चिन्त्योऽसि भगवन्मया      \n", "\nविस्तरेणात्मनो योगं विभूतिं च जनार्दन  भूय: कथय तृप्तिर्हि शृण्वतो नास्ति मेऽमृतम्      \n", "\nश्रीभगवानुवाच  हन्त ते कथयिष्यामि दिव्या ह्यात्मविभूतय:  प्राधान्यत: कुरुश्रेष्ठ नास्त्यन्तो विस्तरस्य मे     \n", "\nअहमात्मा गुडाकेश सर्वभूताशयस्थित:  अहमादिश्च मध्यं च भूतानामन्त एव च      \n", "\nआदित्यानामहं विष्णुर्ज्योतिषां रविरंशुमान्  मरीचिर्मरुतामस्मि नक्षत्राणामहं शशी      \n", "\nवेदानां सामवेदोऽस्मि देवानामस्मि वासव:  इन्द्रियाणां मनश्चास्मि भूतानामस्मि चेतना      \n", "\nरुद्राणां शङ्करश्चास्मि वित्तेशो यक्षरक्षसाम्  वसूनां पावकश्चास्मि मेरु: शिखरिणामहम्      \n", "\nपुरोधसां च मुख्यं मां विद्धि पार्थ बृहस्पतिम्  सेनानीनामहं स्कन्द: सरसामस्मि सागर:      \n", "\nमहर्षीणां भृगुरहं गिरामस्म्येकमक्षरम्  यज्ञानां जपयज्ञोऽस्मि स्थावराणां हिमालय:      \n", "\nअश्वत्थ: सर्ववृक्षाणां देवर्षीणां च नारद:  गन्धर्वाणां चित्ररथ: सिद्धानां कपिलो मुनि:      \n", "\nउच्चै:श्रवसमश्वानां विद्धि माममृतोद्भवम्  ऐरावतं गजेन्द्राणां नराणां च नराधिपम्      \n", "\nआयुधानामहं वज्रं धेनूनामस्मि कामधुक्  प्रजनश्चास्मि कन्दर्प: सर्पाणामस्मि वासुकि:      \n", "\nअनन्तश्चास्मि नागानां वरुणो यादसामहम्  पितृणामर्यमा चास्मि यम: संयमतामहम्      \n", "\nप्रह्लादश्चास्मि दैत्यानां काल: कलयतामहम्  मृगाणां च मृगेन्द्रोऽहं वैनतेयश्च पक्षिणाम्      \n", "\nपवन: पवतामस्मि राम: शस्त्रभृतामहम्  झषाणां मकरश्चास्मि स्रोतसामस्मि जाह्नवी      \n", "\nसर्गाणामादिरन्तश्च मध्यं चैवाहमर्जुन  अध्यात्मविद्या विद्यानां वाद: प्रवदतामहम्      \n", "\nअक्षराणामकारोऽस्मि द्वन्द्व: सामासिकस्य च  अहमेवाक्षय: कालो धाताहं विश्वतोमुख:      \n", "\nमृत्यु: सर्वहरश्चाहमुद्भवश्च भविष्यताम्  कीर्ति: श्रीर्वाक्च नारीणां स्मृतिर्मेधा धृति: क्षमा      \n", "\nबृहत्साम तथा साम्नां गायत्री छन्दसामहम्  मासानां मार्गशीर्षोऽहमृतूनां कुसुमाकर:      \n", "\nद्यूतं छलयतामस्मि तेजस्तेजस्विनामहम्  जयोऽस्मि व्यवसायोऽस्मि सत्त्वं सत्त्ववतामहम्      \n", "\nवृष्णीनां वासुदेवोऽस्मि पाण्डवानां धनञ्जय:  मुनीनामप्यहं व्यास: कवीनामुशना कवि:      \n", "\nदण्डो दमयतामस्मि नीतिरस्मि जिगीषताम्  मौनं चैवास्मि गुह्यानां ज्ञानं ज्ञानवतामहम्      \n", "\nयच्चापि सर्वभूतानां बीजं तदहमर्जुन  न तदस्ति विना यत्स्यान्मया भूतं चराचरम्      \n", "\nनान्तोऽस्ति मम दिव्यानां विभूतीनां परन्तप  एष तूद्देशत: प्रोक्तो विभूतेर्विस्तरो मया      \n", "\nयद्यद्विभूतिमत्सत्त्वं श्रीमदूर्जितमेव वा  तत्देवावगच्छ त्वं मम तेजोंऽशसम्भवम्      \n", "\nअथवा बहुनैतेन किं ज्ञातेन तवार्जुन  विष्टभ्याहमिदं कृत्स्नमेकांशेन स्थितो जगत्      \n", "\nअर्जुन उवाच  मदनुग्रहाय परमं गुह्यमध्यात्मसञ्ज्ञितम्  यत्त्वयोक्तं वचस्तेन मोहोऽयं विगतो मम      \n", "\nभवाप्ययौ हि भूतानां श्रुतौ विस्तरशो मया  त्वत्त: कमलपत्राक्ष माहात्म्यमपि चाव्ययम्      \n", "\nएवमेतद्यथात्थ त्वमात्मानं परमेश्वर  द्रष्टुमिच्छामि ते रूपमैश्वरं पुरुषोत्तम      \n", "\nमन्यसे यदि तच्छक्यं मया द्रष्टुमिति प्रभो  योगेश्वर ततो मे त्वं दर्शयात्मानमव्ययम्      \n", "\nश्रीभगवानुवाच  पश्य मे पार्थ रूपाणि शतशोऽथ सहस्रश:  नानाविधानि दिव्यानि नानावर्णाकृतीनि च      \n", "\nपश्यादित्यान्वसून् रुद्रानश्विनौ मरुतस्तथा  बहून्यदृष्टपूर्वाणि पश्याश्चर्याणि भारत      \n", "\nइहैकस्थं जगत्कृत्स्नं पश्याद्य सचराचरम्  मम देहे गुडाकेश यच्चान्यद्द्रष्टुमिच्छसि      \n", "\nन तु मां शक्यसे द्रष्टुमनेनैव स्वचक्षुषा  दिव्यं ददामि ते चक्षु: पश्य मे योगमैश्वरम्      \n", "\nसञ्जय उवाच  एवमुक्त्वा ततो राजन्महायोगेश्वरो हरि:  दर्शयामास पार्थाय परमं रूपमैश्वरम्      \n", "\nअनेकवक्त्रनयनमनेकाद्भुतदर्शनम्  अनेकदिव्याभरणं दिव्यानेकोद्यतायुधम्      दिव्यमाल्याम्बरधरं दिव्यगन्धानुलेपनम्  सर्वाश्चर्यमयं देवमनन्तं विश्वतोमुखम्      \n", "\nदिवि सूर्यसहस्रस्य भवेद्युगपदुत्थिता  यदि भा: सदृशी सा स्याद्भासस्तस्य महात्मन:      \n", "\nतत्रैकस्थं जगत्कृत्स्नं प्रविभक्तमनेकधा  अपश्यद्देवदेवस्य शरीरे पाण्डवस्तदा      \n", "\nतत: स विस्मयाविष्टो हृष्टरोमा धनञ्जय:  प्रणम्य शिरसा देवं कृताञ्जलिरभाषत      \n", "\nअर्जुन उवाच  पश्यामि देवांस्तव देव देहेसर्वांस्तथा भूतविशेषसङ्घान्  ब्रह्माणमीशं कमलासनस्थ-मृषींश्च सर्वानुरगांश्च दिव्यान्      \n", "\nअनेकबाहूदरवक्त्रनेत्रंपश्यामि त्वां सर्वतोऽनन्तरूपम्  नान्तं न मध्यं न पुनस्तवादिंपश्यामि विश्वेश्वर विश्वरूप      \n", "\nकिरीटिनं गदिनं चक्रिणं चतेजोराशिं सर्वतो दीप्तिमन्तम्  पश्यामि त्वां दुर्निरीक्ष्यं समन्ताद्दीप्तानलार्कद्युतिमप्रमेयम्      \n", "\nत्वमक्षरं परमं वेदितव्यंत्वमस्य विश्वस्य परं निधानम्  त्वमव्यय: शाश्वतधर्मगोप्तासनातनस्त्वं पुरुषो मतो मे      \n", "\nअनादिमध्यान्तमनन्तवीर्य-मनन्तबाहुं शशिसूर्यनेत्रम्  पश्यामि त्वां दीप्तहुताशवक्त्रं-स्वतेजसा विश्वमिदं तपन्तम्      \n", "\nद्यावापृथिव्योरिदमन्तरं हिव्याप्तं त्वयैकेन दिशश्च सर्वा:  दृष्ट्वाद्भुतं रूपमुग्रं तवेदंलोकत्रयं प्रव्यथितं महात्मन्      \n", "\nअमी हि त्वां सुरसङ्घा विशन्तिकेचिद्भीता: प्राञ्जलयो गृणन्ति  स्वस्तीत्युक्त्वा महर्षिसिद्धसङ्घा:स्तुवन्ति त्वां स्तुतिभि: पुष्कलाभि:      \n", "\nरुद्रादित्या वसवो ये च साध्या विश्वेऽश्विनौ मरुतश्चोष्मपाश्च  गन्धर्वयक्षासुरसिद्धसङ्घावीक्षन्ते त्वां विस्मिताश्चैव सर्वे      \n", "\nरूपं महत्ते बहुवक्त्रनेत्रंमहाबाहो बहुबाहूरुपादम्  बहूदरं बहुदंष्ट्राकरालंदृष्ट्वा लोका: प्रव्यथितास्तथाहम्      \n", "\nनभ:स्पृशं दीप्तमनेकवर्णंव्यात्ताननं दीप्तविशालनेत्रम्  दृष्ट्वा हि त्वां प्रव्यथितान्तरात्माधृतिं न विन्दामि शमं च विष्णो      \n", "\nदंष्ट्राकरालानि च ते मुखानिदृष्ट्वैव कालानलसन्निभानि  दिशो न जाने न लभे च शर्मप्रसीद देवेश जगन्निवास      \n", "\nअमी च त्वां धृतराष्ट्रस्य पुत्रा:सर्वे सहैवावनिपालसङ्घै:  भीष्मो द्रोण: सूतपुत्रस्तथासौसहास्मदीयैरपि योधमुख्यै:      वक्त्राणि ते त्वरमाणा विशन्तिदंष्ट्राकरालानि भयानकानि  केचिद्विलग्ना दशनान्तरेषुसन्दृश्यन्ते चूर्णितैरुत्तमाङ्गै:      \n", "\nयथा नदीनां बहवोऽम्बुवेगा:समुद्रमेवाभिमुखा द्रवन्ति  तथा तवामी नरलोकवीराविशन्ति वक्त्राण्यभिविज्वलन्ति      यथा प्रदीप्तं ज्वलनं पतङ्गाविशन्ति नाशाय समृद्धवेगा:  तथैव नाशाय विशन्ति लोका-स्तवापि वक्त्राणि समृद्धवेगा:      \n", "\nलेलिह्यसे ग्रसमान: समन्ता-ल्लोकान्समग्रान्वदनैर्ज्वलद्भि:  तेजोभिरापूर्य जगत्समग्रंभासस्तवोग्रा: प्रतपन्ति विष्णो      \n", "\nआख्याहि मे को भवानुग्ररूपोनमोऽस्तु ते देववर प्रसीद  विज्ञातुमिच्छामि भवन्तमाद्यंन हि प्रजानामि तव प्रवृत्तिम्      \n", "\nश्रीभगवानुवाच  कालोऽस्मि लोकक्षयकृत्प्रवृद्धोलोकान्समाहर्तुमिह प्रवृत्त:  ऋतेऽपि त्वां न भविष्यन्ति सर्वेयेऽवस्थिता: प्रत्यनीकेषु योधा:      \n", "\nतस्मात्त्वमुत्तिष्ठ यशो लभस्वजित्वा शत्रून्भुङ् क्ष्व राज्यं समृद्धम्  मयैवैते निहता: पूर्वमेवनिमित्तमात्रं भव सव्यसाचिन्      \n", "\nद्रोणं च भीष्मं च जयद्रथं चकर्णं तथान्यानपि योधवीरान्  मया हतांस्त्वं जहि मा व्यथिष्ठायुध्यस्व जेतासि रणे सपत्नान्      \n", "\nसञ्जय उवाच  एतच्छ्रुत्वा वचनं केशवस्यकृताञ्जलिर्वेपमान: किरीटी  नमस्कृत्वा भूय एवाह कृष्णंसगद्गदं भीतभीत: प्रणम्य      \n", "\nअर्जुन उवाच  स्थाने हृषीकेश तव प्रकीर्त्याजगत्प्रहृष्यत्यनुरज्यते च  रक्षांसि भीतानि दिशो द्रवन्तिसर्वे नमस्यन्ति च सिद्धसङ्घा:      \n", "\nकस्माच्च ते न नमेरन्महात्मन्गरीयसे ब्रह्मणोऽप्यादिकर्त्रे  अनन्त देवेश जगन्निवासत्वमक्षरं सदसतत्परं यत्      \n", "\nत्वमादिदेव: पुरुष: पुराणस्-\tत्वमस्य विश्वस्य परं निधानम्  वेत्तासि वेद्यं च परं च धाम\tत्वया ततं विश्वमनन्तरूप      \n", "\nवायुर्यमोऽग्निर्वरुण: शशाङ्क:प्रजापतिस्त्वं प्रपितामहश्च  नमो नमस्तेऽस्तु सहस्रकृत्व:पुनश्च भूयोऽपि नमो नमस्ते      \n", "\nनम: पुरस्तादथ पृष्ठतस्तेनमोऽस्तु ते सर्वत एव सर्व  अनन्तवीर्यामितविक्रमस्त्वंसर्वं समाप्नोषि ततोऽसि सर्व:      \n", "\nसखेति मत्वा प्रसभं यदुक्तं हे कृष्ण हे यादव हे सखेति  अजानता महिमानं तवेदंमया प्रमादात्प्रणयेन वापि      यच्चावहासार्थमसत्कृतोऽसिविहारशय्यासनभोजनेषु  एकोऽथवाप्यच्युत तत्समक्षंतत्क्षामये त्वामहमप्रमेयम्      \n", "\nपितासि लोकस्य चराचरस्यत्वमस्य पूज्यश्च गुरुर्गरीयान्  न त्वत्समोऽस्त्यभ्यधिक: कुतोऽन्योलोकत्रयेऽप्यप्रतिमप्रभाव      \n", "\nतस्मात्प्रणम्य प्रणिधाय कायंप्रसादये त्वामहमीशमीड्यम्  पितेव पुत्रस्य सखेव सख्यु:प्रिय: प्रियायार्हसि देव सोढुम्      \n", "\nअदृष्टपूर्वं हृषितोऽस्मि दृष्ट्वाभयेन च प्रव्यथितं मनो मे  तदेव मे दर्शय देवरूपंप्रसीद देवेश जगन्निवास      \n", "\nकिरीटिनं गदिनं चक्रहस्त-मिच्छामि त्वां द्रष्टुमहं तथैव  तेनैव रूपेण चतुर्भुजेनसहस्रबाहो भव विश्वमूर्ते      \n", "\nश्रीभगवानुवाच  मया प्रसन्नेन तवार्जुनेदंरूपं परं दर्शितमात्मयोगात्  तेजोमयं विश्वमनन्तमाद्यंयन्मे त्वदन्येन न दृष्टपूर्वम्      \n", "\nन वेदयज्ञाध्ययनैर्न दानै-र्न च क्रियाभिर्न तपोभिरुग्रै:  एवंरूप: शक्य अहं नृलोकेद्रष्टुं त्वदन्येन कुरुप्रवीर      \n", "\nमा ते व्यथा मा च विमूढभावोदृष्ट्वा रूपं घोरमीदृङ्ममेदम्  व्यपेतभी: प्रीतमना: पुनस्त्वंतदेव मे रूपमिदं प्रपश्य      \n", "\nसञ्जय उवाच  इत्यर्जुनं वासुदेवस्तथोक्त्वास्वकं रूपं दर्शयामास भूय:  आश्वासयामास च भीतमेनंभूत्वा पुन: सौम्यवपुर्महात्मा      \n", "\nअर्जुन उवाच  दृष्ट्वेदं मानुषं रूपं तव सौम्यं जनार्दन  इदानीमस्मि संवृत्त: सचेता: प्रकृतिं गत:      \n", "\nश्रीभगवानुवाच  सुदुर्दर्शमिदं रूपं दृष्टवानसि यन्मम  देवा अप्यस्य रूपस्य नित्यं दर्शनकाङ्क्षिण:      नाहं वेदैर्न तपसा न दानेन न चेज्यया  शक्य एवंविधो द्रष्टुं दृष्टवानसि मां यथा      \n", "\nभक्त्या त्वनन्यया शक्य अहमेवंविधोऽर्जुन  ज्ञातुं द्रष्टुं च तत्त्वेन प्रवेष्टुं च परन्तप      \n", "\nमत्कर्मकृन्मत्परमो मद्भक्त: सङ्गवर्जित:  निर्वैर: सर्वभूतेषु य: स मामेति पाण्डव      \n", "\nअर्जुन उवाच  एवं सततयुक्ता ये भक्तास्त्वां पर्युपासते  ये चाप्यक्षरमव्यक्तं तेषां के योगवित्तमा:      \n", "\nश्रीभगवानुवाच  मय्यावेश्य मनो ये मां नित्ययुक्ता उपासते  श्रद्धया परयोपेतास्ते मे युक्ततमा मता:      \n", "\nये त्वक्षरमनिर्देश्यमव्यक्तं पर्युपासते  सर्वत्रगमचिन्त्यञ्च कूटस्थमचलन्ध्रुवम्      सन्नियम्येन्द्रियग्रामं सर्वत्र समबुद्धय:  ते प्राप्नुवन्ति मामेव सर्वभूतहिते रता:      \n", "\nक्लेशोऽधिकतरस्तेषामव्यक्तासक्तचेतसाम्   अव्यक्ता हि गतिर्दु:खं देहवद्भिरवाप्यते      \n", "\nये तु सर्वाणि कर्माणि मयि संन्न्यस्य मत्पर:  अनन्येनैव योगेन मां ध्यायन्त उपासते      तेषामहं समुद्धर्ता मृत्युसंसारसागरात्  भवामि नचिरात्पार्थ मय्यावेशितचेतसाम्      \n", "\nमय्येव मन आधत्स्व मयि बुद्धिं निवेशय  निवसिष्यसि मय्येव अत ऊर्ध्वं न संशय:      \n", "\nअथ चित्तं समाधातुं न शक्नोषि मयि स्थिरम्  अभ्यासयोगेन ततो मामिच्छाप्तुं धनञ्जय      \n", "\nअभ्यासेऽप्यसमर्थोऽसि मत्कर्मपरमो भव  मदर्थमपि कर्माणि कुर्वन्सिद्धिमवाप्स्यसि      \n", "\nअथैतदप्यशक्तोऽसि कर्तुं मद्योगमाश्रित:  सर्वकर्मफलत्यागं तत: कुरु यतात्मवान्      \n", "\nश्रेयो हि ज्ञानमभ्यासाज्ज्ञानाद्ध्यानं विशिष्यते  ध्यानात्कर्मफलत्यागस्त्यागाच्छान्तिरनन्तरम्      \n", "\nअद्वेष्टा सर्वभूतानां मैत्र: करुण एव च  निर्ममो निरहङ्कार: समदु:खसुख: क्षमी      सन्तुष्ट: सततं योगी यतात्मा दृढनिश्चय:  मय्यर्पितमनोबुद्धिर्यो मद्भक्त: स मे प्रिय:      \n", "\nयस्मान्नोद्विजते लोको लोकान्नोद्विजते च य:  हर्षामर्षभयोद्वेगैर्मुक्तो य: स च मे प्रिय:      \n", "\nअनपेक्ष: शुचिर्दक्ष उदासीनो गतव्यथ:  सर्वारम्भपरित्यागी यो मद्भक्त: स मे प्रिय:      \n", "\nयो न हृष्यति न द्वेष्टि न शोचति न काङ् क्षति  शुभाशुभपरित्यागी भक्तिमान्य: स मे प्रिय:      \n", "\nसम: शत्रौ च मित्रे च तथा मानापमानयो:  शीतोष्णसुखदु:खेषु सम: सङ्गविवर्जित:      तुल्यनिन्दास्तुतिर्मौनी सन्तुष्टो येन केनचित्  अनिकेत: स्थिरमतिर्भक्तिमान्मे प्रियो नर:      \n", "\nये तु धर्म्यामृतमिदं यथोक्तं पर्युपासते  श्रद्दधाना मत्परमा भक्तास्तेऽतीव मे प्रिया:      \n", "\nअर्जुन उवाच  प्रकृतिं पुरुषं चैव क्षेत्रं क्षेत्रज्ञमेव च  एतद्वेदितुमिच्छामि ज्ञानं ज्ञेयं च केशव      * \n", "\nश्रीभगवानुवाच  इदं शरीरं कौन्तेय क्षेत्रमित्यभिधीयते  एतद्यो वेत्ति तं प्राहु: क्षेत्रज्ञ इति तद्विद:      \n", "\nक्षेत्रज्ञं चापि मां विद्धि सर्वक्षेत्रेषु भारत  क्षेत्रक्षेत्रज्ञयोर्ज्ञानं यत्तज्ज्ञानं मतं मम      \n", "\nतत्क्षेत्रं यच्च यादृक्च यद्विकारि यतश्च यत्  स च यो यत्प्रभावश्च तत्समासेन मे शृणु      \n", "\nऋषिभिर्बहुधा गीतं छन्दोभिर्विविधै: पृथक्  ब्रह्मसूत्रपदैश्चैव हेतुमद्भिर्विनिश्चितै:       \n", "\nमहाभूतान्यङ्ककारो बुद्धिरव्यक्त मेव च  इन्द्रियाणि दशैकं च पञ्च चेन्द्रियगोचरा:      \n", "\nइच्छा द्वेष: सुखं दु:खं सङ्घातश्चेतना धृति:  एतत्क्षेत्रं समासेन सविकारमुदाहृतम्      \n", "\nअमानित्वमदम्भित्वमहिंसा क्षान्तिरार्जवम्  आचार्योपासनं शौचं स्थैर्यमात्मविनिग्रह:      इन्द्रियार्थेषु वैराग्यमनहङ्कार एव च  जन्ममृत्युजराव्याधिदु:खदोषानुदर्शनम्      असक्तिरनभिष्वङ्ग: पुत्रदारगृहादिषु  नित्यं च समचित्तत्वमिष्टानिष्टोपपत्तिषु      मयि चानन्ययोगेन भक्तिरव्यभिचारिणी  विविक्तदेशसेवित्वमरतिर्जनसंसदि      अध्यात्मज्ञाननित्यत्वं तत्वज्ञानार्थदर्शनम्  एतज्ज्ञानमिति प्रोक्तमज्ञानं यदतोऽन्यथा      \n", "\nज्ञेयं यत्तत्प्रवक्ष्यामि यज्ज्ञात्वामृतमश्रुते  अनादिमत्परं ब्रह्म न सत्तन्नासदुच्यते      \n", "\nसर्वत: पाणिपादं तत्सर्वतोऽक्षिशिरोमुखम्  सर्वत: श्रुतिमल्लोके सर्वमावृत्य तिष्ठति      \n", "\nसर्वेन्द्रियगुणाभासं सर्वेन्द्रियविवर्जितम्  असक्तं सर्वभृच्चैव निर्गुणं गुणभोक्तृ च      \n", "\nबहिरन्तश्च भूतानामचरं चरमेव च  सूक्ष्मत्वात्तदविज्ञेयं दूरस्थं चान्तिके च तत्      \n", "\nअविभक्तं च भूतेषु विभक्तमिव च स्थितम्  भूतभर्तृ च तज्ज्ञेयं ग्रसिष्णु प्रभविष्णु च      \n", "\nज्योतिषामपि तज्ज्योतिस्तमस: परमुच्यते  ज्ञानं ज्ञेयं ज्ञानगम्यं हृदि सर्वस्य विष्ठितम्      \n", "\nइति क्षेत्रं तथा ज्ञानं ज्ञेयं चोक्तं समासत:  मद्भक्त एतद्विज्ञाय मद्भावायोपपद्यते      \n", "\nप्रकृतिं पुरुषं चैव विद्ध्यनादी उभावपि  विकारांश्च गुणांश्चैव विद्धि प्रकृतिसम्भवान्      \n", "\nकार्यकारणकर्तृत्वे हेतु: प्रकृतिरुच्यते  पुरुष: सुखदु:खानां भोक्तृत्वे हेतुरुच्यते      \n", "\nपुरुष: प्रकृतिस्थो हि भुङक्ते प्रकृतिजान्गुणान्  कारणं गुणसङ्गोऽस्य सदसद्योनिजन्मसु      \n", "\nउपद्रष्टानुमन्ता च भर्ता भोक्ता महेश्वर:  परमात्मेति चाप्युक्तो देहेऽस्मिन्पुरुष: पर:      \n", "\nय एवं वेत्ति पुरुषं प्रकृतिं च गुणै: सह  सर्वथा वर्तमानोऽपि न स भूयोऽभिजायते      \n", "\nध्यानेनात्मनि पश्यन्ति केचिदात्मानमात्मना  अन्ये साङ् ख्येन योगेन कर्मयोगेन चापरे      \n", "\nअन्ये त्वेवमजानन्त: श्रुत्वान्येभ्य उपासते  तेऽपि चातितरन्त्येव मृत्युं श्रुतिपरायणा:      \n", "\nयावत्सञ्जायते किञ्चित्सत्वं स्थावरजङ्गमम्  क्षेत्रक्षेत्रज्ञसंयोगात्तद्विद्धि भरतर्षभ      \n", "\nसमं सर्वेषु भूतेषु तिष्ठन्तं परमेश्वरम्  विनश्यत्स्वविनश्यन्तं य: पश्यति स पश्यति      \n", "\nसमं पश्यन्हि सर्वत्र समवस्थितमीश्वरम्  न हिनस्त्यात्मनात्मानं ततो याति परां गतिम्      \n", "\nप्रकृत्यैव च कर्माणि क्रियमाणानि सर्वश:  य: पश्यति तथात्मानमकर्तारं स पश्यति      \n", "\nयदा भूतपृथग्भावमेकस्थमनुपश्यति  तत एव च विस्तारं ब्रह्म सम्पद्यते तदा      \n", "\nअनादित्वान्निर्गुणत्वात्परमात्मायमव्यय:  शरीरस्थोऽपि कौन्तेय न करोति न लिप्यते      \n", "\nयथा सर्वगतं सौक्ष्म्यादाकाशं नोपलिप्यते  सर्वत्रावस्थितो देहे तथात्मा नोपलिप्यते      \n", "\nयथा प्रकाशयत्येक: कृत्स्नं लोकमिमं रवि:  क्षेत्रं क्षेत्री तथा कृत्स्नं प्रकाशयति भारत      \n", "\nक्षेत्रक्षेत्रज्ञयोरेवमन्तरं ज्ञानचक्षुषा  भूतप्रकृतिमोक्षं च ये विदुर्यान्ति ते परम्      \n", "\nश्रीभगवानुवाच  परं भूय: प्रवक्ष्यामि ज्ञानानां ज्ञानमुत्तमम्  यज्ज्ञात्वा मुनय: सर्वे परां सिद्धिमितो गता:      \n", "\nइदं ज्ञानमुपाश्रित्य मम साधर्म्यमागता:  सर्गेऽपि नोपजायन्ते प्रलये न व्यथन्ति च      \n", "\nमम योनिर्महद् ब्रह्म तस्मिन्गर्भं दधाम्यहम्  सम्भव: सर्वभूतानां ततो भवति भारत      सर्वयोनिषु कौन्तेय मूर्तय: सम्भवन्ति या:  तासां ब्रह्म महद्योनिरहं बीजप्रद: पिता      \n", "\nसत्त्वं रजस्तम इति गुणा: प्रकृतिसम्भवा:  निबध्नन्ति महाबाहो देहे देहिनमव्ययम्      \n", "\nतत्र सत्त्वं निर्मलत्वात्प्रकाशकमनामयम्  सुखसङ्गेन बध्नाति ज्ञानसङ्गेन चानघ      \n", "\nरजो रागात्मकं विद्धि तृष्णासङ्गसमुद्भवम्   तन्निबध्नाति कौन्तेय कर्मसङ्गेन देहिनम्      \n", "\nतमस्त्वज्ञानजं विद्धि मोहनं सर्वदेहिनाम्  प्रमादालस्यनिद्राभिस्तन्निबध्नाति भारत      \n", "\nसत्त्वं सुखे सञ्जयति रज: कर्मणि भारत  ज्ञानमावृत्य तु तम: प्रमादे सञ्जयत्युत      \n", "\nरजस्तमश्चाभिभूय सत्त्वं भवति भारत  रज: सत्त्वं तमश्चैव तम: सत्त्वं रजस्तथा      \n", "\nसर्वद्वारेषु देहेऽस्मिन्प्रकाश उपजायते  ज्ञानं यदा तदा विद्याद्विवृद्धं सत्त्वमित्युत      लोभ: प्रवृत्तिरारम्भ: कर्मणामशम: स्पृहा  रजस्येतानि जायन्ते विवृद्धे भरतर्षभ      अप्रकाशोऽप्रवृत्तिश्च प्रमादो मोह एव च  तमस्येतानि जायन्ते विवृद्धे कुरुनन्दन      \n", "\nयदा सत्त्वे प्रवृद्धे तु प्रलयं याति देहभृत्  तदोत्तमविदां लोकानमलान्प्रतिपद्यते      रजसि प्रलयं गत्वा कर्मसङ्गिषु जायते  तथा प्रलीनस्तमसि मूढयोनिषु जायते      \n", "\nकर्मण: सुकृतस्याहु: सात्त्विकं निर्मलं फलम्  रजसस्तु फलं दु:खमज्ञानं तमस: फलम्      \n", "\nसत्त्वात्सञ्जायते ज्ञानं रजसो लोभ एव च  प्रमादमोहौ तमसो भवतोऽज्ञानमेव च      \n", "\nऊर्ध्वं गच्छन्ति सत्त्वस्था मध्ये तिष्ठन्ति राजसा:  जघन्यगुणवृत्तिस्था अधो गच्छन्ति तामसा:      \n", "\nनान्यं गुणेभ्य: कर्तारं यदा द्रष्टानुपश्यति  गुणेभ्यश्च परं वेत्ति मद्भावं सोऽधिगच्छति      \n", "\nगुणानेतानतीत्य त्रीन्देही देहसमुद्भवान्  जन्ममृत्युजरादु:खैर्विमुक्तोऽमृतमश्रुते      \n", "\nअर्जुन उवाच  कैर्लिङ्गैस्त्रीन्गुणानेतानतीतो भवति प्रभो  किमाचार: कथं चैतांस्त्रीन्गुणानतिवर्तते      \n", "\nश्रीभगवानुवाच  प्रकाशं च प्रवृत्तिं च मोहमेव च पाण्डव  न द्वेष्टि सम्प्रवृत्तानि न निवृत्तानि काङ् क्षति      उदासीनवदासीनो गुणैर्यो न विचाल्यते  गुणा वर्तन्त इत्येवं योऽवतिष्ठति नेङ्गते      \n", "\nसमदु:खसुख: स्वस्थ: समलोष्टाश्मकाञ्चन:  तुल्यप्रियाप्रियो धीरस्तुल्यनिन्दात्मसंस्तुति:      मानापमानयोस्तुल्यस्तुल्यो मित्रारिपक्षयो:  सर्वारम्भपरित्यागी गुणातीत: स उच्यते      \n", "\nमां च योऽव्यभिचारेण भक्तियोगेन सेवते  स गुणान्समतीत्यैतान्ब्रह्मभूयाय कल्पते      \n", "\nब्रह्मणो हि प्रतिष्ठाहममृतस्याव्ययस्य च  शाश्वतस्य च धर्मस्य सुखस्यैकान्तिकस्य च      \n", "\nश्रीभगवानुवाच  ऊर्ध्वमूलमध:शाखमश्वत्थं प्राहुरव्ययम्  छन्दांसि यस्य पर्णानि यस्तं वेद स वेदवित्      \n", "\nअधश्चोर्ध्वं प्रसृतास्तस्य शाखागुणप्रवृद्धा विषयप्रवाला:  अधश्च मूलान्यनुसन्ततानिकर्मानुबन्धीनि मनुष्यलोके      \n", "\nन रूपमस्येह तथोपलभ्यतेनान्तो न चादिर्न च सम्प्रतिष्ठा  अश्वत्थमेनं सुविरूढमूलमसङ्गशस्त्रेण दृढेन छित्त्वा      तत: पदं तत्परिमार्गितव्यं यस्मिन्गता न निवर्तन्ति भूय:  तमेव चाद्यं पुरुषं प्रपद्येयत: प्रवृत्ति: प्रसृता पुराणी      \n", "\nनिर्मानमोहा जितसङ्गदोषाअध्यात्मनित्या विनिवृत्तकामा:  द्वन्द्वैर्विमुक्ता: सुखदु:खसंज्ञैर्गच्छन्त्यमूढा: पदमव्ययं तत्      \n", "\nन तद्भासयते सूर्यो न शशाङ्को न पावक:  यद्गत्वा न निवर्तन्ते तद्धाम परमं मम      \n", "\nममैवांशो जीवलोके जीवभूत: सनातन:  मन:षष्ठानीन्द्रियाणि प्रकृतिस्थानि कर्षति      \n", "\nशरीरं यदवाप्नोति यच्चाप्युत्क्रामतीश्वर:  गृहीत्वैतानि संयाति वायुर्गन्धानिवाशयात्      \n", "\nश्रोत्रं चक्षु: स्पर्शनं च रसनं घ्राणमेव च  अधिष्ठाय मनश्चायं विषयानुपसेवते      \n", "\nउत्क्रामन्तं स्थितं वापि भुञ्जानं वा गुणान्वितम्  विमूढा नानुपश्यन्ति पश्यन्ति ज्ञानचक्षुष:      \n", "\nयतन्तो योगिनश्चैनं पश्यन्त्यात्मन्यवस्थितम्  यतन्तोऽप्यकृतात्मानो नैनं पश्यन्त्यचेतस:      \n", "\nयदादित्यगतं तेजो जगद्भासयतेऽखिलम्  यच्चन्द्रमसि यच्चाग्नौ तत्तेजो विद्धि मामकम्      \n", "\nगामाविश्य च भूतानि धारयाम्यहमोजसा  पुष्णामि चौषधी: सर्वा: सोमो भूत्वा रसात्मक:      \n", "\nअहं वैश्वानरो भूत्वा प्राणिनां देहमाश्रित:  प्राणापानसमायुक्त: पचाम्यन्नं चतुर्विधम्      \n", "\nसर्वस्य चाहं हृदि सन्निविष्टोमत्त: स्मृतिर्ज्ञानमपोहनं च  वेदैश्च सर्वैरहमेव वेद्योवेदान्तकृद्वेदविदेव चाहम्      \n", "\nद्वाविमौ पुरुषौ लोके क्षरश्चाक्षर एव च  क्षर: सर्वाणि भूतानि कूटस्थोऽक्षर उच्यते      \n", "\nउत्तम: पुरुषस्त्वन्य: परमात्मेत्युदाहृत:  यो लोकत्रयमाविश्य बिभर्त्यव्यय ईश्वर:      \n", "\nयस्मात्क्षरमतीतोऽहमक्षरादपि चोत्तम:  अतोऽस्मि लोके वेदे च प्रथित: पुरुषोत्तम:      \n", "\nयो मामेवमसम्मूढो जानाति पुरुषोत्तमम्  स सर्वविद्भजति मां सर्वभावेन भारत      \n", "\nइति गुह्यतमं शास्त्रमिदमुक्तं मयानघ  एतद्बुद्ध्वा बुद्धिमान्स्यात्कृतकृत्यश्च भारत      \n", "\nश्रीभगवानुवाच  अभयं सत्त्वसंशुद्धिर्ज्ञानयोगव्यवस्थिति:  दानं दमश्च यज्ञश्च स्वाध्यायस्तप आर्जवम्      अहिंसा सत्यमक्रोधस्त्याग: शान्तिरपैशुनम्  दया भूतेष्वलोलुप्त्वं मार्दवं ह्रीरचापलम्      तेज: क्षमा धृति: शौचमद्रोहोनातिमानिता  भवन्ति सम्पदं दैवीमभिजातस्य भारत      \n", "\nदम्भो दर्पोऽभिमानश्च क्रोध: पारुष्यमेव च  अज्ञानं चाभिजातस्य पार्थ सम्पदमासुरीम्      \n", "\nदैवी सम्पद्विमोक्षाय निबन्धायासुरी मता  मा शुच: सम्पदं दैवीमभिजातोऽसि पाण्डव      \n", "\nद्वौ भूतसर्गौ लोकेऽस्मिन्दैव आसुर एव च  दैवो विस्तरश: प्रोक्त आसुरं पार्थ मे शृणु      \n", "\nप्रवृत्तिं च निवृत्तिं च जना न विदुरासुरा:  न शौचं नापि चाचारो न सत्यं तेषु विद्यते      \n", "\nअसत्यमप्रतिष्ठं ते जगदाहुरनीश्वरम्  अपरस्परसम्भूतं किमन्यत्कामहैतुकम्      \n", "\nएतां दृष्टिमवष्टभ्य नष्टात्मानोऽल्पबुद्धय:  प्रभवन्त्युग्रकर्माण: क्षयाय जगतोऽहिता:      \n", "\nकाममाश्रित्य दुष्पूरं दम्भमानमदान्विता:  मोहाद्गृहीत्वासद्ग्राहान्प्रवर्तन्तेऽशुचिव्रता:      \n", "\nचिन्तामपरिमेयां च प्रलयान्तामुपाश्रिता:  कामोपभोगपरमा एतावदिति निश्चिता:      \n", "\nआशापाशशतैर्बद्धा: कामक्रोधपरायणा:  ईहन्ते कामभोगार्थमन्यायेनार्थसञ्जयान्      \n", "\nइदमद्य मया लब्धमिमं प्राप्स्ये मनोरथम्  इदमस्तीदमपि मे भविष्यति पुनर्धनम्      असौ मया हत: शत्रुर्हनिष्ये चापरानपि  ईश्वरोऽहमहं भोगी सिद्धोऽहं बलवान्सुखी      आढ्योऽभिजनवानस्मि कोऽन्योऽस्ति सदृशो मया  यक्ष्ये दास्यामि मोदिष्य इत्यज्ञानविमोहिता:      \n", "\nअनेकचित्तविभ्रान्ता मोहजालसमावृता:  प्रसक्ता: कामभोगेषु पतन्ति नरकेऽशुचौ      \n", "\nआत्मसम्भाविता: स्तब्धा धनमानमदान्विता:  यजन्ते नामयज्ञैस्ते दम्भेनाविधिपूर्वकम्      \n", "\nअहङ्कारं बलं दर्पं कामं क्रोधं च संश्रिता:  मामात्मपरदेहेषु प्रद्विषन्तोऽभ्यसूयका:      \n", "\nतानहं द्विषत: क्रूरान्संसारेषु नराधमान्  क्षिपाम्यजस्रमशुभानासुरीष्वेव योनिषु      आसुरीं योनिमापन्ना मूढा जन्मनि जन्मनि  मामप्राप्यैव कौन्तेय ततो यान्त्यधमां गतिम्      \n", "\nत्रिविधं नरकस्येदं द्वारं नाशनमात्मन:  काम: क्रोधस्तथा लोभस्तस्मादेतत्त्रयं त्यजेत्      \n", "\nएतैर्विमुक्त: कौन्तेय तमोद्वारैस्त्रिभिर्नर:  आचरत्यात्मन: श्रेयस्ततो याति परां गतिम्      \n", "\nय: शास्त्रविधिमुत्सृज्य वर्तते कामकारत:  न स सिद्धिमवाप्नोति न सुखं न परां गतिम्      \n", "\nतस्माच्छास्त्रं प्रमाणं ते कार्याकार्यव्यवस्थितौ  ज्ञात्वा शास्त्रविधानोक्तं कर्म कर्तुमिहार्हसि      \n", "\nअर्जुन उवाच  ये शास्त्रविधिमुत्सृज्य यजन्ते श्रद्धयान्विता:  तेषां निष्ठा तु का कृष्ण सत्त्वमाहो रजस्तम:      \n", "\nश्रीभगवानुवाच  त्रिविधा भवति श्रद्धा देहिनां सा स्वभावजा  सात्त्विकी राजसी चैव तामसी चेति तां शृणु      \n", "\nसत्त्वानुरूपा सर्वस्य श्रद्धा भवति भारत  श्रद्धामयोऽयं पुरुषो यो यच्छ्रद्ध: स एव स:      \n", "\nयजन्ते सात्त्विका देवान्यक्षरक्षांसि राजसा:  प्रेतान्भूतगणांश्चान्ये यजन्ते तामसा जना:      \n", "\nअशास्त्रविहितं घोरं तप्यन्ते ये तपो जना:  दम्भाहङ्कारसंयुक्ता: कामरागबलान्विता:      कर्षयन्त: शरीरस्थं भूतग्राममचेतस:  मां चैवान्त:शरीरस्थं तान्विद्ध्यासुरनिश्चयान्      \n", "\nआहारस्त्वपि सर्वस्य त्रिविधो भवति प्रिय:  यज्ञस्तपस्तथा दानं तेषां भेदमिमं शृणु      \n", "\nआयु:सत्त्वबलारोग्यसुखप्रीतिविवर्धना:  रस्या: स्निग्धा: स्थिरा हृद्या आहारा: सात्त्विकप्रिया:      \n", "\nकट्वम्ललवणात्युष्णतीक्ष्णरूक्षविदाहिन:  आहारा राजसस्येष्टा दु:खशोकामयप्रदा:      \n", "\nयातयामं गतरसं पूति पर्युषितं च यत्  उच्छिष्टमपि चामेध्यं भोजनं तामसप्रियम्      \n", "\nअफलाकाङ्क्षिभिर्यज्ञो विधिदृष्टो य इज्यते  यष्टव्यमेवेति मन: समाधाय स सात्त्विक:      \n", "\nअभिसन्धाय तु फलं दम्भार्थमपि चैव यत्  इज्यते भरतश्रेष्ठ तं यज्ञं विद्धि राजसम्      \n", "\nविधिहीनमसृष्टान्नं मन्त्रहीनमदक्षिणम्  श्रद्धाविरहितं यज्ञं तामसं परिचक्षते      \n", "\nदेवद्विजगुरुप्राज्ञपूजनं शौचमार्जवम्  ब्रह्मचर्यमहिंसा च शारीरं तप उच्यते      \n", "\nअनुद्वेगकरं वाक्यं सत्यं प्रियहितं च यत्  स्वाध्यायाभ्यसनं चैव वाङ्मयं तप उच्यते      \n", "\nमन: प्रसाद: सौम्यत्वं मौनमात्मविनिग्रह:  भावसंशुद्धिरित्येतत्तपो मानसमुच्यते      \n", "\nश्रद्धया परया तप्तं तपस्तत्त्रिविधं नरै:  अफलाकाङ्क्षिभिर्युक्तै: सात्त्विकं परिचक्षते      \n", "\nसत्कारमानपूजार्थं तपो दम्भेन चैव यत्  क्रियते तदिह प्रोक्तं राजसं चलमध्रुवम्      \n", "\nमूढग्राहेणात्मनो यत्पीडया क्रियते तप:  परस्योत्सादनार्थं वा तत्तामसमुदाहृतम्      \n", "\nदातव्यमिति यद्दानं दीयतेऽनुपकारिणे  देशे काले च पात्रे च तद्दानं सात्त्विकं स्मृतम्      \n", "\nयत्तु प्रत्युपकारार्थं फलमुद्दिश्य वा पुन:  दीयते च परिक्लिष्टं तद्दानं राजसं स्मृतम्      \n", "\nअदेशकाले यद्दानमपात्रेभ्यश्च दीयते  असत्कृतमवज्ञातं तत्तामसमुदाहृतम्      \n", "\nॐ तत्सदिति निर्देशो ब्रह्मणस्त्रिविध: स्मृत:  ब्राह्मणास्तेन वेदाश्च यज्ञाश्च विहिता: पुरा      \n", "\nतस्माद् ॐ इत्युदाहृत्य यज्ञदानतप:क्रिया:  प्रवर्तन्ते विधानोक्ता: सततं ब्रह्मवादिनाम्      \n", "\nतदित्यनभिसन्धाय फलं यज्ञतप:क्रिया:  दानक्रियाश्च विविधा: क्रियन्ते मोक्षकाङ्क्षिभि:      \n", "\nसद्भावे साधुभावे च सदित्येतत्प्रयुज्यते  प्रशस्ते कर्मणि तथा सच्छब्द: पार्थ युज्यते      यज्ञे तपसि दाने च स्थिति: सदिति चोच्यते  कर्म चैव तदर्थीयं सदित्येवाभिधीयते      \n", "\nअश्रद्धया हुतं दत्तं तपस्तप्तं कृतं च यत्  असदित्युच्यते पार्थ न च तत्प्रेत्य नो इह      \n", "\nअर्जुन उवाच  सन्न्यासस्य महाबाहो तत्त्वमिच्छामि वेदितुम्  त्यागस्य च हृषीकेश पृथक्केशिनिषूदन      \n", "\nश्रीभगवानुवाच  काम्यानां कर्मणां न्यासं सन्न्यासं कवयो विदु:  सर्वकर्मफलत्यागं प्राहुस्त्यागं विचक्षणा:      \n", "\nत्याज्यं दोषवदित्येके कर्म प्राहुर्मनीषिण:  यज्ञदानतप:कर्म न त्याज्यमिति चापरे      \n", "\nनिश्चयं शृणु मे तत्र त्यागे भरतसत्तम  त्यागो हि पुरुषव्याघ्र त्रिविध: सम्प्रकीर्तित:      \n", "\nयज्ञदानतप:कर्म न त्याज्यं कार्यमेव तत्  यज्ञो दानं तपश्चैव पावनानि मनीषिणाम्      \n", "\nएतान्यपि तु कर्माणि सङ्गं त्यक्त्वा फलानि च  कर्तव्यानीति मे पार्थ निश्चितं मतमुत्तमम्      \n", "\nनियतस्य तु सन्न्यास: कर्मणो नोपपद्यते  मोहात्तस्य परित्यागस्तामस: परिकीर्तित:      \n", "\nदु:खमित्येव यत्कर्म कायक्लेशभयात्यजेत्  स कृत्वा राजसं त्यागं नैव त्यागफलं लभेत्      \n", "\nकार्यमित्येव यत्कर्म नियतं क्रियतेऽर्जुन  सङ्गं त्यक्त्वा फलं चैव स त्याग: सात्त्विको मत:      \n", "\nन द्वेष्ट्यकुशलं कर्म कुशले नानुषज्जते  त्यागी सत्त्वसमाविष्टो मेधावी छिन्नसंशय:      \n", "\nन हि देहभृता शक्यं त्यक्तुं कर्माण्यशेषत:  यस्तु कर्मफलत्यागी स त्यागीत्यभिधीयते      \n", "\nअनिष्टमिष्टं मिश्रं च त्रिविधं कर्मण: फलम्  भवत्यत्यागिनां प्रेत्य न तु सन्न्यासिनां क्वचित्      \n", "\nपञ्चैतानि महाबाहो कारणानि निबोध मे  साङ् ख्ये कृतान्ते प्रोक्तानि सिद्धये सर्वकर्मणाम्      \n", "\nअधिष्ठानं तथा कर्ता करणं च पृथग्विधम्  विविधाश्च पृथक्चेष्टा दैवं चैवात्र पञ्चमम्      \n", "\nशरीरवाङ्मनोभिर्यत्कर्म प्रारभते नर:  न्याय्यं वा विपरीतं वा पञ्चैते तस्य हेतव:      तत्रैवं सति कर्तारमात्मानं केवलं तु य:  पश्यत्यकृतबुद्धित्वान्न स पश्यति दुर्मति:      \n", "\nयस्य नाहङ् कृतो भावो बुद्धिर्यस्य न लिप्यते  हत्वाऽपि स इमाँल्लोकान्न हन्ति न निबध्यते      \n", "\nज्ञानं ज्ञेयं परिज्ञाता त्रिविधा कर्मचोदना  करणं कर्म कर्तेति त्रिविध: कर्मसंग्रह:      \n", "\nज्ञानं कर्म च कर्ता च त्रिधैव गुणभेदत:  प्रोच्यते गुणसङ् ख्याने यथावच्छृणु तान्यपि      \n", "\nसर्वभूतेषु येनैकं भावमव्ययमीक्षते  अविभक्तं विभक्तेषु तज्ज्ञानं विद्धि सात्त्विकम्      \n", "\nपृथक्त्वेन तु यज्ज्ञानं नानाभावान्पृथग्विधान्  वेत्ति सर्वेषु भूतेषु तज्ज्ञानं विद्धि राजसम्      \n", "\nयत्तु कृत्स्नवदेकस्मिन्कार्ये सक्तमहैतुकम्  अतत्त्वार्थवदल्पं च तत्तामसमुदाहृतम्      \n", "\nनियतं सङ्गरहितमरागद्वेषत: कृतम्  अफलप्रेप्सुना कर्म यतत्सात्त्विकमुच्यते      \n", "\nयत्तुकामेप्सुना कर्म साहङ्कारेण वा पुन:  क्रियते बहुलायासं तद्राजसमुदाहृतम्      \n", "\nअनुबन्धं क्षयं हिंसामनपेक्ष्य च पौरुषम्  मोहादारभ्यते कर्म यतत्तामसमुच्यते      \n", "\nमुक्तसङ्गोऽनहंवादी धृत्युत्साहसमन्वित:  सिद्ध्यसिद्ध्योर्निर्विकार: कर्ता सात्त्विक उच्यते      \n", "\nरागी कर्मफलप्रेप्सुर्लुब्धो हिंसात्मकोऽशुचि:  हर्षशोकान्वित: कर्ता राजस: परिकीर्तित:      \n", "\nअयुक्त: प्राकृत: स्तब्ध: शठो नैष्कृतिकोऽलस:  विषादी दीर्घसूत्री च कर्ता तामस उच्यते      \n", "\nबुद्धेर्भेदं धृतेश्चैव गुणतस्त्रिविधं शृणु  प्रोच्यमानमशेषेण पृथक्त्वेन धनञ्जय      \n", "\nप्रवृत्तिंच निवृत्तिं च कार्याकार्ये भयाभये  बन्धं मोक्षं च या वेत्तिबुद्धि: सा पार्थ सात्त्विकी      \n", "\nयया धर्ममधर्मं च कार्यं चाकार्यमेव च  अयथावत्प्रजानाति बुद्धि: सा पार्थ राजसी      \n", "\nअधर्मं धर्ममिति या मन्यते तमसावृता  सर्वार्थान्विपरीतांश्च बुद्धि: सा पार्थ तामसी      \n", "\nधृत्या यया धारयते मन:प्राणेन्द्रियक्रिया:  योगेनाव्यभिचारिण्या धृति: सा पार्थ सात्त्विकी      \n", "\nयया तु धर्मकामार्थान्धृत्या धारयतेऽर्जुन  प्रसङ्गेन फलाकाङ् क्षी धृति: सा पार्थ राजसी      \n", "\nयया स्वप्नं भयं शोकं विषादं मदमेव च  न विमुञ्चति दुर्मेधा धृति: सा पार्थ तामसी      \n", "\nसुखं त्विदानीं त्रिविधं शृणु मे भरतर्षभ  अभ्यासाद्रमते यत्र दु:खान्तं च निगच्छति      \n", "\nयत्तदग्रे विषमिव परिणामेऽमृतोपमम्  तत्सुखं सात्त्विकं प्रोक्तमात्मबुद्धिप्रसादजम्      \n", "\nविषयेन्द्रियसंयोगाद्यत्तदग्रेऽमृतोपमम्  परिणामे विषमिव तत्सुखं राजसं स्मृतम्      \n", "\nयदग्रे चानुबन्धे च सुखं मोहनमात्मन:  निद्रालस्यप्रमादोत्थं तत्तामसमुदाहृतम्      \n", "\nन तदस्ति पृथिव्यां वा दिवि देवेषु वा पुन:  सत्त्वं प्रकृतिजैर्मुक्तं यदेभि: स्यात्त्रिभिर्गुणै:      \n", "\nब्राह्मणक्षत्रियविशां शूद्राणां च परन्तप  कर्माणि प्रविभक्तानि स्वभावप्रभवैर्गुणै:      \n", "\nशमो दमस्तप: शौचं क्षान्तिरार्जवमेव च  ज्ञानं विज्ञानमास्तिक्यं ब्रह्मकर्म स्वभावजम्      \n", "\nशौर्यं तेजो धृतिर्दाक्ष्यं युद्धे चाप्यपलायनम्  दानमीश्वरभावश्च क्षात्रं कर्म स्वभावजम्      \n", "\nकृषिगौरक्ष्यवाणिज्यं वैश्यकर्म स्वभावजम्  परिचर्यात्मकं कर्म शूद्रस्यापि स्वभावजम्      \n", "\nस्वे स्वे कर्मण्यभिरत: संसिद्धिं लभते नर:  स्वकर्मनिरत: सिद्धिं यथा विन्दति तच्छृणु      \n", "\nयत: प्रवृत्तिर्भूतानां येन सर्वमिदं ततम्  स्वकर्मणा तमभ्यर्च्य सिद्धिं विन्दति मानव:      \n", "\nश्रेयान्स्वधर्मो विगुण: परधर्मात्स्वनुष्ठितात्  स्वभावनियतं कर्म कुर्वन्नाप्नोति किल्बिषम्      \n", "\nसहजं कर्म कौन्तेय सदोषमपि न त्यजेत्  सर्वारम्भा हि दोषेण धूमेनाग्निरिवावृता:      \n", "\nअसक्तबुद्धि: सर्वत्र जितात्मा विगतस्पृह:  नैष्कर्म्यसिद्धिं परमां सन्न्यासेनाधिगच्छति      \n", "\nसिद्धिं प्राप्तो यथा ब्रह्म तथाप्नोति निबोध मे  समासेनैव कौन्तेय निष्ठा ज्ञानस्य या परा      \n", "\nबुद्ध्या विशुद्धया युक्तो धृत्यात्मानं नियम्य च  शब्दादीन्विषयांस्त्यक्त्वा रागद्वेषौ व्युदस्य च      विविक्तसेवी लघ्वाशी यतवाक्कायमानस:  ध्यानयोगपरो नित्यं वैराग्यं समुपाश्रित:      अहङ्कारं बलं दर्पं कामं क्रोधं परिग्रहम्  विमुच्य निर्मम: शान्तो ब्रह्मभूयाय कल्पते      \n", "\nब्रह्मभूत: प्रसन्नात्मा न शोचति न काङ् क्षति  सम: सर्वेषु भूतेषु मद्भक्तिं लभते पराम्      \n", "\nभक्त्या मामभिजानाति यावान्यश्चास्मि तत्त्वत:  ततो मां तत्त्वतो ज्ञात्वा विशते तदनन्तरम्      \n", "\nसर्वकर्माण्यपि सदा कुर्वाणो मद्व्यपाश्रय:  मत्प्रसादादवाप्नोति शाश्वतं पदमव्ययम्      \n", "\nचेतसा सर्वकर्माणि मयि सन्न्यस्य मत्पर:  बुद्धियोगमुपाश्रित्य मच्चित्त: सततं भव      \n", "\nमच्चित्त: सर्वदुर्गाणि मत्प्रसादात्तरिष्यसि  अथ चेत्वमहङ्कारान्न श्रोष्यसि विनङ्क्ष्यसि      \n", "\nयदहङ्कारमाश्रित्य न योत्स्य इति मन्यसे  मिथ्यैष व्यवसायस्ते प्रकृतिस्त्वां नियोक्ष्यति      \n", "\nस्वभावजेन कौन्तेय निबद्ध: स्वेन कर्मणा  कर्तुं नेच्छसि यन्मोहात्करिष्यस्यवशोऽपि तत्      \n", "\nईश्वर: सर्वभूतानां हृद्देशेऽर्जुन तिष्ठति  भ्रामयन्सर्वभूतानि यन्त्रारूढानि मायया      \n", "\nतमेव शरणं गच्छ सर्वभावेन भारत  तत्प्रसादात्परां शान्तिं स्थानं प्राप्स्यसि शाश्वतम्      \n", "\nइति ते ज्ञानमाख्यातं गुह्याद्गुह्यतरं मया  विमृश्यैतदशेषेण यथेच्छसि तथा कुरु      \n", "\nसर्वगुह्यतमं भूय: शृणु मे परमं वच:  इष्टोऽसि मे दृढमिति ततो वक्ष्यामि ते हितम्      \n", "\nमन्मना भव मद्भक्तो मद्याजी मां नमस्कुरु  मामेवैष्यसि सत्यं ते प्रतिजाने प्रियोऽसि मे      \n", "\nसर्वधर्मान्परित्यज्य मामेकं शरणं व्रज  अहं त्वां सर्वपापेभ्यो मोक्षयिष्यामि मा शुच:      \n", "\nइदं ते नातपस्काय नाभक्ताय कदाचन  न चाशुश्रूषवे वाच्यं न च मां योऽभ्यसूयति      \n", "\nय इदं परमं गुह्यं मद्भक्तेष्वभिधास्यति  भक्तिं मयि परां कृत्वा मामेवैष्यत्यसंशय:      \n", "\nन च तस्मान्मनुष्येषु कश्चिन्मे प्रियकृत्तम:  भविता न च मे तस्मादन्य: प्रियतरो भुवि      \n", "\nअध्येष्यते च य इमं धर्म्यं संवादमावयो:  ज्ञानयज्ञेन तेनाहमिष्ट: स्यामिति मे मति:      \n", "\nश्रद्धावाननसूयश्च शृणुयादपि यो नर:  सोऽपि मुक्त: शुभाँल्लोकान्प्राप्नुयात्पुण्यकर्मणाम्      \n", "\nकच्चिदेतच्छ्रुतं पार्थ त्वयैकाग्रेण चेतसा  कच्चिदज्ञानसम्मोह: प्रनष्टस्ते धनञ्जय      \n", "\nअर्जुन उवाच  नष्टो मोह: स्मृतिर्लब्धा त्वत्प्रसादान्मयाच्युत  स्थितोऽस्मि गतसन्देह: करिष्ये वचनं तव      \n", "\nसञ्जय उवाच  इत्यहं वासुदेवस्य पार्थस्य च महात्मन:  संवादमिममश्रौषमद्भुतं रोमहर्षणम्      \n", "\nव्यासप्रसादाच्छ्रुतवानेतद्गुह्यमहं परम्  योगं योगेश्वरात्कृष्णात्साक्षात्कथयत: स्वयम्      \n", "\nराजन्संस्मृत्य संस्मृत्य संवादमिममद्भुतम्  केशवार्जुनयो: पुण्यं हृष्यामि च मुहुर्मुहु:      \n", "\nतच्च संस्मृत्य संस्मृत्य रूपमत्यद्भुतं हरे:  विस्मयो मे महानराजन्हृष्यामि च पुन: पुन:      \n", "\nयत्र योगेश्वर: कृष्णो यत्र पार्थो धनुर्धर:  तत्र श्रीर्विजयो भूतिध्रुवा नीतिर्मतिर्मम      \n"]